{
    "book": "Exodus",
    "book_number": "02",
    "chapters": [
        {
            "chapter": 1,
            "audio_link": "https://media.ipsapps.org/hac/hac-audio/EXO_001.mp3",
            "verses": [
                {
                    "verse": 1,
                    "text": "ئیسه‌یچ ئینیٛ نامه‌كاو كوڕاو ئیسرائیلی بیٛنیٛ كه‌ چه‌نی یاقوبی لوێ ڕوه‌و میسر، ھه‌ركه‌سه‌و چه‌نی خانه‌واڎه‌كه‌و ویٛش:"
                },
                {
                    "verse": 2,
                    "text": "ڕه‌ئوبیٛن، شیموٙن، لاوی و یه‌ھودا،"
                },
                {
                    "verse": 3,
                    "text": "یساكار، زه‌بولون و بنیامین،"
                },
                {
                    "verse": 4,
                    "text": "دان و نه‌فتالی، گاد و ئه‌شیٛر."
                },
                {
                    "verse": 5,
                    "text": "گردو وه‌چه‌كاو یاقوبی حه‌فتا كه‌سیٛ بیٛنیٛ ،بیٛجگه‌ جه‌ یوٙسفی كه‌ ھه‌ر جه‌ میسره‌نه‌ بیٛ."
                },
                {
                    "verse": 6,
                    "text": "و یوٙسف و گردو برایه‌كاش‌ و ئا كه‌سایچه‌ كه‌ ھامپه‌شتیٛش بیٛنیٛ مه‌ردیٛ ."
                },
                {
                    "verse": 7,
                    "text": "به‌ڵام خه‌ڵك‌و ئیسرائیلی به‌روبومڎاریٛ بییٛ و فریٛ بییٛ و بیٛحه‌د توانا داریٛ بییٛ، ھه‌رپۆچی خاكه‌كه‌ په‌ڕ بی چاڎیشا."
                },
                {
                    "verse": 8,
                    "text": "ئیسه‌یچ پاشایێوه‌ تازه‌ كه‌ ھیچ نه‌زانیٛ ده‌رباره‌و یوٙسفی، ئاما سه‌رو ته‌خت‌و پاشایه‌تی جه‌ میسره‌نه‌."
                },
                {
                    "verse": 9,
                    "text": "و به‌ خه‌ڵكه‌كه‌یش واتش: (بڎیه‌یدیٛ، خه‌ڵك‌و ئیسرائیلی جه‌ ئیٛمه‌ فره‌ته‌ریٛنیٛ و به‌تواناته‌ریٛنیٛ."
                },
                {
                    "verse": 10,
                    "text": "به‌یدیٛ با به‌ژیرانه‌ ھورسونیشتشا چه‌نی كه‌رمیٛ، ئنڎا ژماره‌شا زیاڎكه‌روٙ و ئه‌گه‌ر جه‌نگێوه‌ ڕوه‌بڎوٙ، ئانه‌ ئاڎیٛ ملا پاڵ‌و دژمنه‌كاما و گژیا چه‌نیما و خاكه‌كه‌نه‌ مزیاره‌.)"
                },
                {
                    "verse": 11,
                    "text": "ھه‌رپۆچی میسریه‌كیٛ سه‌ركاریٛشا سه‌رۆ نیێره‌ و ھه‌رمانه‌و ڕه‌نجبه‌ری‌ و بیٛگاریشا په‌نه‌ كه‌ردیٛ، ئیسرائیلیه‌كیٛچ دویٛ شاریٛشا دروسیٛ كه‌ردیٛ په‌ی ھه‌ماركه‌رده‌ی په‌ی پاشا‌و میسری كه‌ فیٛرعه‌ون بیٛ، كه‌ شارو پیتوٙمی و شارو ڕه‌عمه‌سیسی بیٛنیٛ."
                },
                {
                    "verse": 12,
                    "text": "به‌ڵام زیاته‌ر ئه‌زیه‌تشا دیٛنیٛ، زیاته‌ر ئاڎیٛ ژماره‌شا زیاڎ كه‌ریٛ و دلیٛ خاكه‌كه‌یره‌ وه‌ڵێ بیٛنیٛوه‌، ھه‌رپۆچی میسریه‌كیٛ ته‌رسه‌و ئیسرائیلیه‌كاشا نیشته‌ وه‌نه‌."
                },
                {
                    "verse": 13,
                    "text": "ھه‌رپۆچی میسریه‌كیٛ به‌بیٛ ڕه‌حمانه‌ ھه‌رمانه‌شا كه‌رده‌ به‌ كوڕاو ئیسرائیلی ."
                },
                {
                    "verse": 14,
                    "text": "ژیوای ئاڎیشاشا تاڵ كه‌رد به‌ بیٛگاری په‌نه‌كه‌رده‌ی به‌ ھه‌رمانه‌و ھه‌ڕكاری و خشت دروس كه‌رده‌ی و گرد جوٙره‌ ھه‌رمانێوه‌ جه‌ زه‌مینه‌كاشانه‌ و گردو ئا ھه‌رمانایچه‌ به‌بیٛ ڕه‌حمانه‌ په‌نه‌شا كه‌ریٛنیٛ."
                },
                {
                    "verse": 15,
                    "text": "و پاشاو میسری قسیٛش كه‌رده‌ چه‌نی دوه‌ مامانه‌ عیبرانیه‌كا، كه‌ یوه‌شا نامیٛش شیفره‌ بیٛ و ئه‌وه‌ی ته‌ره‌یچشا نامیٛش پوعه‌ بیٛ،"
                },
                {
                    "verse": 16,
                    "text": "و په‌نه‌ش واتیٛ: (وه‌ختێ شمه‌ مامانی كه‌ردیٛ چه‌مڎاری ژه‌نه‌ عیبرانیه‌كا كه‌ردیٛ وه‌خت‌و زاڕوٙڵه‌بیه‌یشا و بزاندیٛ ، ئه‌گه‌ر زاڕوٙڵه‌كه‌ كوڕ بی كوشدیٛش، به‌ڵام ئه‌گه‌ر كناچیٛچ بیه‌ ئانه‌ با ژیووٙ.)"
                },
                {
                    "verse": 17,
                    "text": "به‌ڵام مامانه‌كیٛ جه‌ خوڎای ته‌رسێ و ئانه‌شا نه‌كه‌رد كه‌ پاشاو میسری په‌نه‌ش واتیٛبیٛنیٛ، و ڕاشادا به‌ زاڕوٙڵه‌ نیٛرینه‌كا كه‌ ژیوا."
                },
                {
                    "verse": 18,
                    "text": "و ھه‌رپۆچی پاشاو میسری كیاستش شوٙنه‌و مامانه‌كاره‌ و په‌نه‌ش واتیٛ: (چی ئی ھه‌رمانیٛتا كه‌ردیٛنه‌، و ئاسته‌نتا كوڕه‌كیٛ ژیوا؟)"
                },
                {
                    "verse": 19,
                    "text": "ھه‌رپۆچی دوه‌ مامانه‌كیٛ جواب‌و فیٛرعه‌ونیشا داوه‌ و واتشا: (ژه‌نه‌ عیبرانیه‌كیٛ پیٛسه‌ ژه‌نه‌ میسریه‌كا نیه‌نیٛ، وه‌ڵیٛ ئانه‌ینه‌ مامانه‌ یاووٙ لاشا زاڕوٙڵه‌كه‌شا بوٙ، چونكه‌ ئاڎیٛ قه‌وه‌تیٛنیٛ.)"
                },
                {
                    "verse": 20,
                    "text": "ھه‌ر پۆچی خوڎا خاسه‌ش كه‌رد ده‌رھه‌ق به‌ مامانه‌كا، و خه‌ڵكه‌كه‌یچ زیاڎشا كه‌رد و فره‌ قه‌وه‌تیٛ بییٛ."
                },
                {
                    "verse": 21,
                    "text": "وه‌رو ئانه‌یه‌ كه‌ مامانه‌كیٛ جه‌ خوڎای ته‌رسێ، خوڎایچ خانه‌واڎه‌ش په‌نه‌ به‌خشێ."
                },
                {
                    "verse": 22,
                    "text": "ئینجا فیٛرعه‌ون فه‌رمانه‌ش كه‌رده‌ به‌ خه‌ڵكه‌كه‌یش و واتش: (ھه‌ر كوڕێوه‌ عیبرانی كه‌ په‌یڎا بوٙ فڕه‌ش ده‌یدیٛ دلیٛ ڕوٙخانه‌و نیلی، به‌ڵام گردو كناچه‌كاشا با ژیوا.)"
                }
            ]
        },
        {
            "chapter": 2,
            "audio_link": "https://media.ipsapps.org/hac/hac-audio/EXO_002.mp3",
            "verses": [
                {
                    "verse": 1,
                    "text": "پیێوه‌ جه‌ خیٛڵ‌و لیٛڤی لوا و ژه‌نێوه‌ش ئاورده‌ كه‌ وه‌چێوه‌و لیٛڤی بیٛ،"
                },
                {
                    "verse": 2,
                    "text": "و ژه‌نه‌كیٛ له‌مه‌ش په‌ڕه‌ بیه‌ و كوڕێوه‌ش بی. وه‌ختێ دیش كه‌ زاڕوٙڵه‌كه‌ جوانا، په‌ی ماوه‌و یه‌ریٛ مانگا شاردشۆ،"
                },
                {
                    "verse": 3,
                    "text": "به‌ڵام وه‌ختێ كه‌ ئیتر نه‌تاواش چانه‌یه‌ زیاته‌ر شاروٙشۆ، و سه‌وه‌تێوه‌ش ئاورد كه‌ جه‌ زه‌لی دروس كریابیٛ، و به‌ قیره‌ و زفت سواقش دا، و زاڕوٙڵه‌كه‌ش نیا دلیٛ سه‌وه‌ته‌كه‌ی و وستش دلیٛ ئا زه‌لا كه‌ به‌ دریٛژایی قه‌راخ‌و ڕوٙخانه‌‌و نیلیره‌ زیێبیٛنیٛ."
                },
                {
                    "verse": 4,
                    "text": "واڵه‌كیٛچش دورۆ مدراره‌ و ته‌ماشه‌كه‌ریٛ تاوه‌كو بزانوٙ زاڕوٙڵه‌كه‌ چیٛشش سه‌رمێ،"
                },
                {
                    "verse": 5,
                    "text": "ئینجا كناچێوه‌ فیٛرعه‌ونی وه‌سته‌ره‌ وار په‌ی ویٛ شته‌ی دلیٛ ڕوٙخانه‌و نیلینه‌، و خزمه‌ڎكاره‌كیٛچش قه‌راخ‌و ڕوٙخانه‌‌و نیلیره‌ پیاسه‌ كه‌ریٛنیٛ، و ئاڎیچه‌ سه‌وه‌ته‌كه‌ش وینا دلیٛ زه‌له‌كانه‌، ھه‌رپۆچی یوه‌ جه‌ كاره‌كه‌ره‌كاش كیاسته‌ش تاوه‌كو سه‌وه‌ته‌كه‌ش په‌ی باروٙ،"
                },
                {
                    "verse": 6,
                    "text": "ئاڎیچه‌ سه‌وه‌ته‌كه‌ش كه‌ردۆ و دیش زاڕوٙڵێوه‌ش چه‌نه‌ن، و زاڕوٙڵه‌كه‌ گره‌وای گره‌ویٛ و ئاڎیچه‌ دڵش جوٙشیا په‌یش و واتش: (ئینه‌ یوٙن جه‌ زاڕوٙڵاو عیبرانیه‌كا)"
                },
                {
                    "verse": 7,
                    "text": "ئینجا واڵه‌كیٛش به‌ كناچه‌كیٛ فیٛرعه‌ونیش واڎ: (بلو ژه‌نێوه‌ عیبرانیه‌ڎ په‌ی چڕو په‌ی ئانه‌ی شوٙت بڎوٙ به‌ زاڕوٙڵه‌كه‌ی؟)"
                },
                {
                    "verse": 8,
                    "text": "و كناچه‌كیٛ فیٛرعه‌ونیچ په‌نه‌ش واته‌: (لوه‌!) و كناچه‌ عازه‌به‌كیٛچ لوا و ئه‌ڎاو زاڕوٙڵه‌كه‌یش چڕیه‌،"
                },
                {
                    "verse": 9,
                    "text": "و كناچه‌كیٛ فیٛرعه‌ونیچ په‌نه‌ش واته‌: (ئی زاڕوٙڵه‌یه‌ به‌ره‌ و شوٙتش ده‌په‌نه‌ په‌یم، منیچ كره‌كیٛڎ مڎه‌و په‌نه‌.) ھه‌رپۆچی ژه‌نه‌كیٛچ زاڕوٙڵه‌كه‌ش به‌رد و شوٙتش دا په‌نه‌."
                },
                {
                    "verse": 10,
                    "text": "وه‌ختێ كه‌ زاڕوٙڵه‌كه‌ گۆره‌بی، ئاوردشۆ په‌ی كناچه‌كیٛ فیٛرعه‌ونی و ئیتر بی به‌ كوڕو ئاڎیٛ و نامیٛش نیا موسا، و واتش: (چونكه‌ جه‌ ئاویٛنه‌ به‌رم كیٛشته‌نۆ.)"
                },
                {
                    "verse": 11,
                    "text": "چا سه‌روه‌خته‌نه‌ كه‌ موسا گۆره‌بی، ڕوێشا زیاره‌ جبه‌ر په‌ی ئانه‌ی سه‌ربڎوٙ وه‌نه‌و خه‌ڵكه‌كه‌یش، سه‌رنجه‌ش دا كه‌ ئاڎیٛ چنڎه‌ به‌ سه‌ختی ھه‌رمانه‌ كه‌ریٛنیٛ و دیش پیێوه‌ میسری مڎایمڎوٙ وه‌نه‌و عیبرانیێوه‌ كه‌ یوٙبیٛ جه‌ خه‌ڵكه‌كه‌یش،"
                },
                {
                    "verse": 12,
                    "text": "دیا پیلا و پۆلاو ویٛشه‌ره‌ كه‌ زاناش كه‌س نیا دۆروبه‌رشه‌نه‌، ھه‌ڵمه‌ته‌ش دا وه‌نه‌و میسریه‌كه‌ی و داش وه‌نه‌ و لاشه‌كه‌ش كه‌ردش چیٛرو لمیۆ."
                },
                {
                    "verse": 13,
                    "text": "و ڕوێ دماته‌ر زیاراوه‌ په‌ی جبه‌ری، دیش كه‌ دویٛ عیبرانییٛ گژیێنیٛ و به‌ خه‌تاباره‌كه‌یشا واتش: (چی مڎه‌ی وه‌نه‌و براعیبرانیه‌كه‌یڎ؟)"
                },
                {
                    "verse": 14,
                    "text": "و پیا كه‌یچ واتش: (كیٛ توٙش ھورچنیه‌نی و كه‌رده‌نیش به‌ سه‌روٙك و دادوه‌ر سه‌رماوه‌؟ نیازڎ ھه‌ن كوشیم؟ ھه‌رپیٛسه‌ چه‌نی میسریه‌كه‌ڎ كوشت؟) ئینجا موسا ته‌رسا و واتش : (به‌دڵنیایی ئانه‌ی كه‌ كه‌رده‌نم، خه‌ڵكی زانان.)"
                },
                {
                    "verse": 15,
                    "text": "وه‌ختێ فیٛرعه‌ون ئینه‌شه‌ ژنیۆ، گه‌ره‌كش بیٛ موسای كوشوٙ، ھه‌رپۆچی موسایچ ده‌س‌و فیٛرعه‌ونیۆ ڕه‌ما و جه‌ خاك‌و میدیانینه‌ ئه‌وانیشته‌بی و لاو بیرێوه‌نه‌ نیشته‌ره‌،"
                },
                {
                    "verse": 16,
                    "text": "و كاھین‌‌و میدیانیچ حۆڎ كناچیٛش بیٛنیٛ، ڕوێشا كناچه‌كیٛش ئامێ په‌ی ئاو به‌ركیٛشته‌یۆ په‌ی ئانه‌ی قه‌مه‌كا په‌ڕیٛ كه‌را په‌ی ئاو دای گه‌له‌ و گوٙسفه‌نڎه‌كه‌و تاته‌یشا،"
                },
                {
                    "verse": 17,
                    "text": "و بازێ جه‌ شوانه‌كا ئامێ و كناچه‌كیٛشا به‌ریٛ كه‌ردیٛ، به‌ڵام موسا ھورئیٛست و فریاشا كۆت و گه‌له‌ و گوٙسفه‌نڎه‌كه‌و تاته‌یشا ئاویش دا،"
                },
                {
                    "verse": 18,
                    "text": "و كناچه‌كیٛچ ئامێوه‌ په‌ی لاو ڕه‌عوئیٛلی تاته‌یشا‌ و ئاڎیچ چه‌نه‌ش په‌رسێ و واتش: (په‌ی چیٛشی ئاروٙ زو ئامایدیٛوه‌؟)"
                },
                {
                    "verse": 19,
                    "text": "و واتشا: (جه‌ ڕاسینه‌ پیێوه‌ میسری ڕزگاریٛش كه‌ردیمیٛ جه‌ شوانه‌كا، و ته‌نانه‌ڎ ئاویچش به‌ركیٛشتۆ په‌یما و ئاوه‌و گه‌له‌وگوٙسفه‌نڎه‌كه‌یچش دا.)"
                },
                {
                    "verse": 20,
                    "text": "و به‌ كناچه‌كاش واتش: (ئه‌ی كوا ئینا چكوٙ؟ په‌ی چیٛشی پیاكه‌تا جیا ئاست؟ لوٙدیٛ چڕدیٛش با بێ نانما چه‌نی وه‌روٙ.)"
                },
                {
                    "verse": 21,
                    "text": "و موسا ڕازی بی كه‌ چه‌نی ئا پیایه‌ ژیووٙ، ئاڎیچ چه‌فوره‌ی كناچیٛش داش به‌ موسای په‌ی ئانه‌ی كه‌ بوٙ به‌ ژه‌نیش،"
                },
                {
                    "verse": 22,
                    "text": "و ئاڎیچه‌ كوڕێوه‌ش بی و ئاڎیچ واتش: (په‌نابه‌رنا جه‌ خاكێوه‌ بیٛگانه‌نه‌.) ھه‌رپۆچی نامیٛ كوڕه‌كه‌یش نیا گیٛرشوم."
                },
                {
                    "verse": 23,
                    "text": "دماو ئانه‌ی كه‌ ئا ماوه‌ دور و دریٛژه‌ ویه‌رد، پاشاو میسری مه‌رد و كوڕاو ئیسرائیلی ھاوار و ناڵه‌شا به‌رز بیۆ په‌ی خوڎای به‌بوٙنه‌و ئازاره‌و ڕه‌نجبه‌ریشاوه‌،"
                },
                {
                    "verse": 24,
                    "text": "و خوڎایچ گوٙشش جه‌ ھاوار و ناڵه‌یشاوه‌ بیٛ، و قه‌وله‌كه‌و ویٛش كه‌ دابیٛش به‌ ئیبراھیمی و ئیسحاقی و یاقوبی، ئاماوه‌ ویرش."
                },
                {
                    "verse": 25,
                    "text": "و خوڎایچ ته‌ماشه‌و گه‌ل‌و ئیسرائیلیش كه‌رد و جه‌ حاڵ و وه‌زعیٛشا یاوانه‌."
                }
            ]
        },
        {
            "chapter": 3,
            "audio_link": "https://media.ipsapps.org/hac/hac-audio/EXO_003.mp3",
            "verses": [
                {
                    "verse": 1,
                    "text": "و ھه‌رپاسه‌ موسا بی به‌ شوانه‌و گه‌له‌وگوٙسفه‌نڎه‌كه‌و یه‌سرونی ھه‌سوره‌یش كه‌ كاھین‌و میدیانی بیٛ، و گه‌له‌وگوٙسفه‌نڎه‌كه‌ش دور وستۆ په‌ی قه‌راخ‌و چوٙڵه‌وانی تا یاوا كه‌ش‌و خوڎای كه‌ نامیٛش حوٙریٛب بیٛ،"
                },
                {
                    "verse": 2,
                    "text": "و فریشته‌و یه‌ھوای په‌یش به‌ركۆڎ دلیٛ گڕه‌و ئاییٛرێوه‌نه‌ دلیٛ ڕاسه‌و ھه‌ژگێوه‌نه‌، و ئاڎیچ ته‌ماشه‌ش كه‌رد و سه‌رنجه‌ش دا كه‌ ھه‌ژگه‌كیٛ گڕایگڕوٙ به‌ڵام نه‌سوٙچیٛ،"
                },
                {
                    "verse": 3,
                    "text": "موسا واتش: (با لاده‌و و ته‌ماشه‌و ئا چیٛوه‌ عه‌جیبه‌یه‌ كه‌رو، په‌ی چیٛشی ھه‌ژگه‌كیٛ مه‌سوٙچوٙ؟)"
                },
                {
                    "verse": 4,
                    "text": "وه‌ختێ یه‌ھوا دیش كه‌ موسا لاش دابیٛ په‌ی ته‌ماشه‌كه‌رده‌ی ، خوڎا دلیٛ گڕه‌و ھه‌ژگه‌كیٛوه‌ چڕیش وه‌نه‌ و فه‌رماواش: (موسا! موسا!) ئاڎیچ جوابش داوه‌ و واتش: (ئا ئینانیٛ)"
                },
                {
                    "verse": 5,
                    "text": "و فه‌رماواش: (چانه‌یه‌ زیاته‌ر نزیك مه‌بۆ، و پاڵه‌یه‌كاڎ پاته‌نه‌ وه‌ژه‌، چونكه‌ ئا یاگیٛ كه‌ سه‌رشۆ مدرانیره‌، خاكێوه‌ پیروٙزا.)"
                },
                {
                    "verse": 6,
                    "text": "ئینجا به‌ موسایش فه‌رماوا: (من خوڎاو تاته‌یته‌نا، خوڎاو ئیبراھیمی، و خوڎاو ئیسحاقی و خوڎاو یاقوبی.) ئینجا موسایچ ده‌م‌وچه‌م‌و ویٛش پوٙژناشه‌ره‌، چونكه‌ ته‌رسا چانه‌یه‌ كه‌ ته‌ماشه‌و خوڎای كه‌روٙ."
                },
                {
                    "verse": 7,
                    "text": "و یه‌ھوا فه‌رماواش: (به‌ڕاسی من زه‌لیلی میلله‌ته‌كه‌و ویٛمم وینا كه‌ ئینێ جه‌ میسره‌نه‌، و ھه‌رپاسه‌ گوٙشم جه‌ ناڵه‌ و ھاواریشا بیه‌ن به‌ ده‌س‌و بیٛگار په‌نه‌كه‌ره‌كاشاوه‌، چونكه یاوونه‌ جه‌ ناڵه‌ و ھاواریشا."
                },
                {
                    "verse": 8,
                    "text": "وه‌سته‌ناره‌، په‌ی ئانه‌ی فریاشا گنو و جه‌ ده‌س‌و میسریه‌كاوه‌ ڕزگاریٛشا كه‌رو، و به‌روشا په‌ی خاكێوه‌ وه‌ش و فراوانی كه‌ شوٙت و ھه‌نگوینش چه‌نه‌ چكوٙره‌، په‌ی یاگیٛ كه‌نعانیه‌كا و حیتیه‌كا و ئه‌موٙریه‌كا و پیٛریٛزیه‌كا و حیڤیه‌كا و یه‌بوٙسیه‌كا."
                },
                {
                    "verse": 9,
                    "text": "و ئیسه‌یچ به‌ڕاسی ھاوار و ناڵه‌و كوڕاو ئیسرائیلی ئامان وه‌رو ده‌میم، و ئانه‌یچمه‌ دیه‌ن كه‌ چه‌نی میسریه‌كیٛ چروسكنیٛنیٛشاوه‌."
                },
                {
                    "verse": 10,
                    "text": "ھه‌رپۆچی ئیسه‌یچ لوه‌ و كیانوڎ په‌ی لاو فیٛرعه‌ونی پاشاو میسری په‌ی ئانه‌یه‌ میلله‌ته‌كه‌یم میلله‌ت‌و ئیسرائیلی جه‌ میسرۆ باری به‌رۆ.)"
                },
                {
                    "verse": 11,
                    "text": "به‌ڵام موسا به‌ خوڎایش واڎ: (من كیٛنا تاوه‌كو بلو په‌ی لاو فیٛرعه‌ونی و میلله‌ت‌و ئیسرائیلی جه‌ میسرۆ بارو به‌رۆ؟)"
                },
                {
                    "verse": 12,
                    "text": "و خوڎایچ فه‌رماواش: (من چه‌نیڎ بو و ئینه‌یچه‌ بوٙ به‌ نیشانیٛ په‌یڎ كه‌ توٙم كیاسته‌نی، وه‌ختێ كه‌ میلله‌ته‌كه‌یم جه‌ میسره‌نه‌ ماری به‌رۆ، شمه‌ سه‌رو ئی كه‌شه‌یۆ من په‌رسدیٛ.)"
                },
                {
                    "verse": 13,
                    "text": "ئینجا موسا به‌ خوڎایش واڎ: (پاسه‌ بنیه‌ره‌ كه‌ ئانا من ملو په‌ی لاو میلله‌ت‌و ئیسرائیلی و ماچوشا په‌نه‌: [خوڎاو باوباپیراتا منش كیاسته‌نا په‌ی لاو شمه‌] و ئاڎیچیٛ په‌رسا: [نامیٛش چیٛشا؟] ئا وه‌خته‌ منیچ چیٛششا په‌نه‌ واچو؟)"
                },
                {
                    "verse": 14,
                    "text": "و خوڎا به‌ موسایش فه‌رماوا: (من ھه‌نا ئانه‌ی كه‌ ھه‌نا) و ھه‌رپاسه‌ فه‌رماوایچش: (پیٛسه‌ به‌ خه‌ڵك‌و ئیسرائیلی ماچی: [ھه‌نا منش كیاسته‌نا په‌ی لاو شمه‌])"
                },
                {
                    "verse": 15,
                    "text": "و ھه‌رپاسه‌ خوڎا به‌ موسایش فه‌رماوا: (ئه‌پیٛسه‌ به‌ خه‌ڵك‌و ئیسرائیلی ماچی: [یه‌ھوا، خوڎاو باوباپیراتا، خوڎاو ئیبراھیمی و خوڎاو ئیسحاقی و خوڎاو یاقوبی منش كیاسته‌نا په‌ی شمه‌،] و ئینیٛچه‌ نامیٛمه‌نه‌ په‌ی ھه‌تاھه‌تای، و وه‌چه‌ دماو وه‌چه‌ی وزیوٙوه‌ ویرتا."
                },
                {
                    "verse": 16,
                    "text": "لوه‌ و ڕیش چه‌رمه‌كاو ئیسرائیلی كوٙكه‌رۆ و په‌نه‌شا واچه‌: [یه‌ھوا، خوڎا‌و باوباپیراتا، خوڎاو ئیبراھیمی‌ و ئیسحاقی و یاقوبی ، په‌یم به‌ركۆت و فه‌رماواش: ( به‌وریایی ئاگام جه‌ شمه‌ بیه‌ن و ئانه‌یچمه‌ دیه‌ن كه‌ ئامان ملتاره‌ جه‌ میسره‌نه‌."
                },
                {
                    "verse": 17,
                    "text": "ھه‌رپۆچی قه‌رارم دان كه‌ جه‌ زه‌لیلی میسرینه‌ به‌رتابارو. و به‌روتا په‌ی خاك‌و كه‌نعانیه‌كا و حیتیه‌كا و ئه‌موٙریه‌كا و پیٛریٛزیه‌كا و حیٛڤیه‌كا و یه‌بوسیه‌كا، په‌ی خاكێوه‌ كه‌ شوٙت و ھه‌نگوینش چه‌نه‌ چكوٙره‌.)]"
                },
                {
                    "verse": 18,
                    "text": "ڕیش چه‌رمه‌كاو ئیسرائیلی گوٙش په‌ی قسه‌كاڎ گیٛرا، ئا وه‌خته‌ توٙ چه‌نی ڕیش چه‌رمه‌كاو ئیسرائیلی ملدیٛ په‌ی لاو پاشاو میسری، و په‌نه‌ش ماچدیٛ: [یه‌ھوا خوڎاو عیبرانیه‌كا ئیٛمه‌ش كه‌ردیٛنمیٛوه‌ سه‌ر، ھه‌رپۆچی ئیسه‌یچ تكاڎ وه‌نه‌كه‌رمیٛ ڕاماده‌ په‌نه‌ گه‌شتێوه‌ یه‌ره‌ ڕوٙیی كه‌رمیٛ په‌ی ده‌روده‌شتی په‌ی ئانه‌ی قوربانی سه‌ره‌ بڕمیٛ په‌ی یه‌ھوای خوڎایما]"
                },
                {
                    "verse": 19,
                    "text": "و من مزانو كه‌ پاشاو میسری نمازوٙ بلدیٛ، مه‌گه‌ر ته‌نیا به‌ ده‌سێوه‌ قه‌وه‌ت ناچاركریوٙ و ڕاتابڎوٙ بلدیٛ،"
                },
                {
                    "verse": 20,
                    "text": "و منیچ ده‌سم دریٛژ كه‌رو و به‌ گردو ھه‌رمانه‌ عه‌جیبه‌كام كه‌ دلیٛشانه‌ كه‌روشا، مڎه‌و وه‌نه‌و میسریه‌كا، و دماو ئانه‌یه‌ ئاڎیچ كیانوٙتا به‌رۆ."
                },
                {
                    "verse": 21,
                    "text": "پاسه‌ كه‌رو به‌ میسریه‌كا كه‌ قه‌ڎرتا وه‌نه‌گیٛرا په‌ی ئانه‌ی وه‌ختێ كه‌ ملدیٛ به‌رۆ، به‌ ده‌سی ھاڵی به‌رنه‌شدیٛ."
                },
                {
                    "verse": 22,
                    "text": "و پاسه‌یچ كه‌رو به‌ گرد ژه‌نه‌ ئیسرائیلیێوه‌ كه‌ بلوٙ په‌ی لاو ژه‌نه‌ ھامسێكیٛش یان ھه‌ر ژه‌نه‌ میسریێوه‌ كه‌ یانه‌كه‌شه‌نه‌ ژیووٙ، داواو جل‌ و به‌رگی و ئا چیٛواشه‌ وه‌نه‌كه‌روٙ كه‌ جه‌ ئاڵتونی و زیوینیٛ، و شمه‌ی ئیسرائیلیچ ئینیشا كه‌ردیٛنه‌ وه‌رو كوڕ و كناچه‌كاتا و پی شیٛوه‌ مڵك و ماڵ‌و میسریه‌كا په‌ی ویٛتا به‌ردیٛ .)"
                }
            ]
        },
        {
            "chapter": 4,
            "audio_link": "https://media.ipsapps.org/hac/hac-audio/EXO_004.mp3",
            "verses": [
                {
                    "verse": 1,
                    "text": "موسا جوابش داوه‌ و واتش: (چیٛش بوٙ ئه‌گه‌ر باوڕم په‌نه‌ نه‌كه‌را و گوٙش نه‌گیٛرا په‌ی قسه‌كام؟ و واچا: (یه‌ھوا په‌ی توٙ به‌رنه‌كۆته‌ن.)"
                },
                {
                    "verse": 2,
                    "text": "و یه‌ھوایچ په‌نه‌ش فه‌رماوا: (ئانه‌ چیٛشا دلیٛ ده‌سیته‌نه‌؟) ئاڎیچ واتش: (گوٙچانه‌نه‌.)"
                },
                {
                    "verse": 3,
                    "text": "فه‌رماواش: (فڕه‌ش ده‌ سه‌رو زه‌مینی.) و موسایچ فڕه‌ش دا سه‌رو زه‌مینی و بیه‌ به‌ مار و موسایچ ڕه‌ما جه‌ ماره‌كه‌ی."
                },
                {
                    "verse": 4,
                    "text": "و یه‌ھوا به‌ موسایش فه‌رماوا : (ده‌سڎ دریٛژ كه‌ره‌ و به‌ كلكه‌كه‌یش گیٛره‌ش.) ئاڎیچ ده‌سش دریٛژ كه‌رد و گیٛرتش و جارێوه‌ته‌ر بیۆ به‌ گوٙچانه‌ دلیٛ ده‌سیشه‌نه‌,"
                },
                {
                    "verse": 5,
                    "text": "ھه‌رپۆچی یه‌ھوا فه‌رماواش: (په‌ی ئانه‌ی تاوا باوڕكه‌را كه‌ یه‌ھوا خوڎاو باوباپیراشا ،خوڎاو ئیبراھیمی و خوڎاو ئیسحاقی و خوڎاو یاقوبی ، په‌ی توٙ به‌ر كۆته‌ن.)"
                },
                {
                    "verse": 6,
                    "text": "و یه‌ھوایچ په‌نه‌ش فه‌رماوا: (ده‌سڎ كه‌ره‌ باخه‌ڵه‌ته‌ره‌.) ئاڎیچ ده‌سش كه‌ردش باخه‌ڵه‌شه‌ره، دمایی ده‌سش به‌رش ئاوردۆ و دیش كه‌ ده‌سش گه‌ڕ و گول بیه‌ن و چه‌رمه‌ بیه‌ن پیٛسه‌ وه‌رویٛ."
                },
                {
                    "verse": 7,
                    "text": "و یه‌ھوایچ په‌نه‌ش فه‌رماوا: (دیسان ده‌سڎ وزۆ باخه‌ڵه‌ڎ.) ئاڎیچ ده‌سش وستشۆ باخه‌ڵه‌ش و دیسان به‌رش ئاوردۆ، و دیش كه‌ ده‌سش پیٛسه‌ ئه‌وه‌ڵ جاریش په‌نه‌ ئامانۆ،"
                },
                {
                    "verse": 8,
                    "text": "(پی شیٛوه‌ ئه‌گه‌ر باوڕشا په‌نه‌ نه‌كه‌ردی و ئه‌ھه‌میه‌تشا نه‌ڎا به‌ نیشانیٛ یوه‌میٛ، ئانه‌ ئه‌ھه‌میه‌ت مڎا به‌ نیشانیٛ دوه‌میٛ،"
                },
                {
                    "verse": 9,
                    "text": "و ئه‌گه‌ر باوڕ پی دوه‌ نیشانا نه‌كه‌را و گوٙشڎ په‌ی نه‌گیٛرا، ئا وه‌خته‌ بازێ جه‌ ئاوه‌و ڕوٙخانه‌و نیلی به‌ره‌ و مجه‌ش مل‌و وشكانیره‌ ، و ئا ئاویٛ كه‌ جه‌ ڕوٙخانه‌كه‌و نیلیۆ به‌ریش ، سه‌رو وشكانیۆ بوٙ به‌ ونی.)"
                },
                {
                    "verse": 10,
                    "text": "و موسا به‌ یه‌ھوایش واڎ: (گۆره‌م من پیاو قسه‌ كه‌رده‌ی نیه‌نا نه‌ جه‌ ویه‌رده‌نه‌ و نه‌ چا وه‌ختۆن كه‌ توٙ قسیٛڎ كه‌ردیٛنه‌ په‌ی خزمه‌ڎكاره‌كه‌یڎ، چونكه‌ شیٛنه‌ینا جه‌ زوانه‌نه‌ ‌ و قسه‌كه‌رده‌ینه‌.)"
                },
                {
                    "verse": 11,
                    "text": "یه‌ھوایچ په‌نه‌ش فه‌رماوا: (كیٛ ده‌مش دروس كه‌رده‌ن په‌ی ئینسانی؟ یان كیٛ ئینسانی لاڵ یان كه‌ڕ كه‌روٙ و كیٛ وینای مڎوٙ به‌ ئینسانی، و كیٛ ئینسانی كوٙركه‌روٙ ؟ ئایا منی یه‌ھوا نیه‌نا؟"
                },
                {
                    "verse": 12,
                    "text": "ھه‌رپۆچی ئیساتیٛچ لوه‌ و منیچ ئینانیٛ چه‌نی ده‌میڎ، و ئانه‌ڎ فیٛركه‌رو كه‌ ماچیش.)"
                },
                {
                    "verse": 13,
                    "text": "و موسا واتش: (ئه‌ی گۆره‌م ، تكاڎ وه‌نه‌ كه‌رو كه‌سێوه‌ته‌ری كیانه‌ كه‌ ویٛڎ گه‌ره‌كتا .)"
                },
                {
                    "verse": 14,
                    "text": "ھه‌رپۆچی یه‌ھوا توڕه‌ییش جوٙشیا مل‌و موسایره‌ و فه‌رماواش: (ئه‌ی ھارونی لیٛڤیه‌كه‌ براڎ، مزانو كه‌ ئاڎ قسه‌زانێوه‌ خاسا، ئانا ئاڎیچ ئینا ڕاوه‌ په‌ی لاو توٙ، وه‌ختێ وینوٙڎ دڵ وه‌ش بوٙ."
                },
                {
                    "verse": 15,
                    "text": "و قسیٛش چه‌نی كه‌ری و وشه‌كا منیه‌ی سه‌رو زوانیش، و منیچ ئینانیٛ چه‌نی زوان‌و توٙ و زوان‌و ئاڎی، و فیٛریٛتا كه‌رو كه‌ چیٛش كه‌ردیٛ،"
                },
                {
                    "verse": 16,
                    "text": "و ئاڎ به‌ نامیٛ توٙوه‌ قسیٛ كه‌روٙ په‌ی خه‌ڵكه‌كه‌ی، و ئاڎ بوٙ به‌ ده‌م‌ په‌ی توٙ، و توٙیچ بی پیٛسه‌ خوڎای په‌ی ئاڎی."
                },
                {
                    "verse": 17,
                    "text": "و توٙیچ گوٙچانه‌كیٛ ده‌سیڎ به‌ری و پاڎیٛ موعجیٛزه‌كا كه‌ری.)"
                },
                {
                    "verse": 18,
                    "text": "ھه‌رپۆچی موسایچ لوا و گیٛڵاوه‌ په‌ی لاو یه‌سرونی ھه‌سوره‌یش و واتش: (تكاڎ وه‌نه‌كه‌رو، ڕام ده‌ با بلو و گیٛڵووه‌ په‌ی لاو برایه‌كام كه‌ ئینێ جه‌ میسره‌نه‌ په‌ی ئانه‌ی بزانو ئایا ھه‌ڵای زینڎیٛنیٛ یان نا؟) و یه‌سرونیچ به‌ موسایش واڎ: (لوه‌ به‌ سڵامه‌تی.)"
                },
                {
                    "verse": 19,
                    "text": "و یه‌ھوا جه‌ میدیانه‌نه‌ به‌ موسایش فه‌رماوا: (لوه‌ و گیٛڵۆ په‌ی میسری ، چونكه‌ گردو ئانیشا كه‌ شوٙنه‌و گیان‌و توٙره‌ گیٛڵیٛنیٛ، مه‌ردیٛنیٛ.)"
                },
                {
                    "verse": 20,
                    "text": "و موسا ژه‌نه‌كیٛش و كوڕه‌كاش به‌ردیٛش و سواریٛ ھه‌رێش كه‌ردیٛ و لوا ڕوه‌و خاك‌و میسری، و گوٙچانه‌كیٛ خوڎایش ده‌سۆ بیٛ."
                },
                {
                    "verse": 21,
                    "text": "جارێوه‌ته‌ر یه‌ھوا قسیٛش كه‌رده‌ په‌ی موسای و فه‌رماواش: (وه‌ختێ ملی و گیٛڵیۆ په‌ی میسری گردو ئا موعجیٛزا وینه‌ كه‌ په‌نه‌م به‌خشانی، و كه‌ریشا وه‌روده‌م‌و فیٛرعه‌ونینه‌، به‌ڵام من دڵش ڕه‌ق كه‌رو، و ئاڎیچ خه‌ڵكه‌كه‌ی مه‌كیانوٙ به‌رۆ."
                },
                {
                    "verse": 22,
                    "text": "و به‌ فیٛرعه‌ونی ماچی: [ یه‌ھوا ئه‌پیٛسه‌ فه‌رماووٙ: (ئیسرائیل كوڕی نوٙبه‌ره‌ما."
                },
                {
                    "verse": 23,
                    "text": "و په‌نه‌م فه‌رماوای:( ئیسرائیلی كوڕیم كیانه‌ به‌رۆ په‌ی ئانه‌ی په‌رسوٙم.) به‌ڵام توٙ ڕه‌ڎڎ كه‌ردۆ و نه‌ كیاناڎ به‌رۆ ، ھه‌رپۆچی منیچ نوٙبه‌ره‌و كوڕه‌كاڎ كوشو.)"
                },
                {
                    "verse": 24,
                    "text": "ئانه‌ بیٛ ڕاره‌‌ لاشا دا و مه‌نیٛوه‌، و یه‌ھوا به‌ركۆڎ په‌ی موسای و گیٛڵا په‌ی ئانه‌ی كوشوٙش،"
                },
                {
                    "verse": 25,
                    "text": "ھه‌رپۆچی چه‌فوره‌ ته‌وه‌نێوه‌ تیٛژه‌ش ھورگیٛرته‌ و كوڕه‌كه‌ش په‌نه‌ش خه‌ته‌نه‌ كه‌رد و پارچه‌ گوٙشته‌كه‌ش ساوا قاچیٛ موسایره‌ و واتش: (به‌دڵنیایی توٙ زه‌ماو ونیٛنی په‌ی من.)"
                },
                {
                    "verse": 26,
                    "text": "ھه‌رپۆچی یه‌ھوا موساش به‌ته‌نیا جیا ئاست، و دماو ئانه‌ی چه‌فوره‌یچ واتش: (توٙ زه‌ماو ونیٛنی.) به‌ بوٙنه‌و خه‌ته‌نه‌ كه‌رده‌یۆ."
                },
                {
                    "verse": 27,
                    "text": "و یه‌ھوا به‌ ھارونیش فه‌رماوا: (لوه‌ په‌ی چوٙڵه‌وانی تاوه‌كو موسای وینی) ھه‌رپۆچی ئاڎیچ لوا په‌ی وینای موسای جه‌ كه‌ش‌و خوڎاینه‌، و ویناش و ماچش كه‌رد،"
                },
                {
                    "verse": 28,
                    "text": "و یه‌ھوا موساش كیاست تاوه‌كو گردو ئا وشا كه‌ واتیٛبیٛنیٛش واچوٙشا به‌ ھارونی و ھه‌رپاسه‌ گردو ئا موعجیٛزایچه‌ كه‌ خوڎای فه‌رمانه‌ش په‌نه‌ كه‌رده‌ بیٛ ."
                },
                {
                    "verse": 29,
                    "text": "ئینجا موسا و ھارون لوێ و گردو ڕیش چه‌رمه‌كاو خه‌ڵك‌‌و ئیسرائیلیشا كوٙكه‌ردێ،"
                },
                {
                    "verse": 30,
                    "text": "و ھارونیچ گردو ‌وشه‌كاش واتیٛ به‌ خه‌ڵكه‌كه‌ی كه‌ یه‌ھوای فه‌رماوێ بیٛنیٛ به‌ موسای ، و موسایچ وه‌روده‌م‌و خه‌ڵكه‌كه‌ینه‌ گردو موعجیٛزه‌كاش كه‌ردیٛ،"
                },
                {
                    "verse": 31,
                    "text": "و خه‌ڵكه‌كه‌یچ باوڕشا كه‌رد، وه‌ختێ ژنیشا كه‌ یه‌ھوا خه‌ڵك‌و ئیسرائیلیش كه‌ردیٛنیٛوه‌ سه‌ر و زه‌لیلی ‌و ڕه‌نجش وینێنیٛ، ھه‌رپۆچی ئاڎیچیٛ كوٙمیێوه‌ و لوێ چوٙكه‌ره‌ ."
                }
            ]
        },
        {
            "chapter": 5,
            "audio_link": "https://media.ipsapps.org/hac/hac-audio/EXO_005.mp3",
            "verses": [
                {
                    "verse": 1,
                    "text": "و شوٙنه‌و ئانه‌یره‌ موسا و ھارون لوێ په‌ی لاو فیٛرعه‌ونی و واتشا: (یه‌ھوا ،خوڎا‌و ئیسرائیلی، ئه‌پیٛسه‌ فه‌رما‌ووٙ: [ خه‌ڵكه‌كه‌یم كیانه‌ به‌رۆ په‌ی ئانه‌ی جه‌ چوٙڵه‌وانینه‌ جه‌ژنه‌م په‌ی كه‌را.])"
                },
                {
                    "verse": 2,
                    "text": "به‌ڵام فیٛرعه‌ون واتش: (یه‌ھوا كیٛن؟ تاوه‌كو به‌ گوٙشش كه‌رو و بازو ئیسرائیل بلوٙ؟ من نه‌ یه‌ھوای مشناسو و نه‌ ڕا مڎه‌و ئیسرائیلیچ بلوٙ.)"
                },
                {
                    "verse": 3,
                    "text": "ئاڎیچیٛ واتشا: (خوڎاو عیبرانیه‌كا په‌یما به‌ركۆڎ، و ئیسه‌یچ ڕاماده‌ با یه‌ریٛ ڕویٛ ڕا بلمیٛ په‌ی ده‌روده‌شتی و جه‌ چوٙڵه‌وانینه‌ قوربانی په‌ی یه‌ھوای خوڎایما سه‌ره‌ بڕمیٛ، نه‌وه‌كای نه‌وه‌شیێوه‌ كوشنڎه‌ وارنوٙ ملماره‌ و به‌ شمشیٛر دلیٛمانه‌ به‌روٙ.)"
                },
                {
                    "verse": 4,
                    "text": "به‌ڵام پاشاو میسری په‌نه‌ش واتیٛ: (موسا و ھارون، په‌ی چیٛشی پاسه‌ كه‌ردیٛ پا خه‌ڵكه‌یه‌ و پاسه‌شا په‌نه‌ كه‌ردیٛ جه‌ ھه‌رمانیٛ گنا؟ به‌ره‌شاوه‌ سه‌رو ھه‌رمانه‌كیٛشا.)"
                },
                {
                    "verse": 5,
                    "text": "و ھه‌رپاسه‌ فیٛرعه‌ونیچ واتش: (ئانا ته‌ماشه‌كه‌ردیٛ، خه‌ڵك‌و خاكه‌كه‌ی فریٛنیٛ و ئیسه‌یچ شمه‌ پاسه‌شا په‌نه‌كه‌ردیٛ جه‌ ھه‌رمانیٛ گنا!)"
                },
                {
                    "verse": 6,
                    "text": "ھه‌رپۆچی چا ڕوٙنه‌ فیٛرعه‌ون فه‌رمانه‌ش كه‌رده‌ پانیشا كه‌ بیٛگار په‌نه‌كه‌ر و سه‌ركاریٛ بیٛنیٛ سه‌رو خه‌ڵكه‌كه‌یۆ و واتش:"
                },
                {
                    "verse": 7,
                    "text": "(ئیسه‌یچ ئه‌ی خه‌ڵكه‌كه‌ سمه‌ریشا مه‌ڎه‌یدیٛ په‌نه‌ پیٛسه‌ چاوه‌ڵی په‌ی دروس كه‌رده‌ی خشتا، با ویٛشا بلا په‌ی ویٛشا سمه‌ری كوٙكه‌راوه‌،"
                },
                {
                    "verse": 8,
                    "text": "به‌ڵام ژماره‌و ئا خشتا كه‌ دروسیٛشا كه‌را با ھه‌ر ئانڎه‌با پیٛسه‌ وه‌ڵته‌ری و ھیچشا چه‌نه‌ كه‌م مه‌ كه‌ردیٛوه‌، چونكه‌ ئاڎیٛ ته‌مه‌ڵیٛنیٛ ھه‌رپۆچی ھاواركه‌را و ماچا: [ڕاماده‌ با بلمیٛ په‌ی چوٙڵه‌وانی و قوربانی سه‌ره‌ بڕمیٛ په‌ی خوڎاكه‌یما.]"
                },
                {
                    "verse": 9,
                    "text": "ھه‌رمانه‌كیٛشا قورسته‌ره‌ كه‌ردیٛ با سه‌رقاڵیٛ با پۆشۆ و نه‌تاوا گوٙش گیٛرا په‌ی دروا)"
                },
                {
                    "verse": 10,
                    "text": "ھه‌رپۆچی ئا كه‌سیٛ كه‌ بیٛگار په‌نه‌كه‌ریٛ و سه‌ركار‌یٛ‌ خه‌ڵكه‌كه‌ی بیٛنیٛ ، لوێ به‌رۆ و به‌ خه‌ڵك‌و ئیسرائیلیشا واڎ: (فیٛرعه‌ون ئه‌پیٛسه‌ ماچوٙ: [من ئیتر سمه‌ریتا مه‌ڎه‌و په‌نه‌،"
                },
                {
                    "verse": 11,
                    "text": "لوٙدیٛ په‌ی ویٛتا چكوٙ سمه‌ری كوٙ كه‌ردیٛوه‌ و په‌یڎا كه‌ردیٛ په‌یڎا كه‌ردیٛ، به‌ڵام ئه‌ركه‌كه‌تا سه‌رۆ، كه‌م مه‌كریوٙوه‌.]"
                },
                {
                    "verse": 12,
                    "text": "ھه‌رپۆچی خه‌ڵكه‌كه‌ بڵاویٛ بییٛوه‌ سه‌رو گردو خاك‌و میسریره‌ په‌ی كوٙكه‌رده‌یۆ پوشی جیاتی سمه‌را،"
                },
                {
                    "verse": 13,
                    "text": "و بیٛگار په‌نه‌ كه‌ره‌كیٛشا یه‌كبین فشارشا وه‌نه‌ كه‌ریٛنیٛ و واچیٛنیٛ: (ھه‌رمانه‌و ویٛتا كه‌ردیٛ ھه‌رچه‌نی وه‌ڵته‌ریٛ سمه‌ریتا بیٛنیٛ.)"
                },
                {
                    "verse": 14,
                    "text": "سه‌ركاره‌ ئیسرائیلیه‌كیٛ دریاشاوه‌نه‌ جه‌ لایه‌ن‌و بیٛگار په‌نه‌ كه‌ره‌كاو فیٛرعه‌ونیۆ كه‌ نیێبیٛنیٛشه‌ره‌ سه‌رشاوه‌، و په‌نه‌یچشا وچیا: (په‌ی چیٛشی ئاروٙ و ھیزی خه‌ڵكه‌كه‌تا پیٛسه‌ چاوه‌ڵی خشتیٛشا دروسیٛ نه‌ كه‌ردیٛنیٛ؟)"
                },
                {
                    "verse": 15,
                    "text": "چه‌مڎاره‌كاو ئیسرائیلی ئامێ په‌ی لاو فیٛرعه‌ونی و ھاوارشا وه‌نه‌ كه‌رد و واتشا : (په‌ی چیٛشی ئه‌پیٛسه‌ ھورسونیشت كه‌ری چه‌نی خزمه‌ڎكاره‌كاڎ؟"
                },
                {
                    "verse": 16,
                    "text": "سمه‌ری مه‌دریا به‌ خزمه‌ڎكاره‌كاڎ، كه‌چی ھه‌ڵای په‌نه‌یچما وچیوٙ: [خشتیٛ دروسیٛ كه‌ردیٛ!] ئانا خزمه‌ڎكاره‌كیٛچڎ دریوٙشاوه‌نه‌، و كه‌م‌ و كوڕیه‌كه‌ جه‌ میلله‌ته‌كه‌‌و ویٛتۆن.)"
                },
                {
                    "verse": 17,
                    "text": "به‌ڵام ئاڎیچ واتش: (ته‌مه‌ڵیٛندیٛ شمه‌ ته‌مه‌ڵیٛندیٛ! ھه‌رپۆچی ماچدیٛ: [با بلمیٛ و قوربانی سه‌ره‌ بڕمیٛ په‌ی یه‌ھوای.]"
                },
                {
                    "verse": 18,
                    "text": "و ھه‌رپۆچی ئیسه‌یچ لوٙدیٛوه‌ سه‌رو ھه‌رمانه‌كیٛتا، و سمه‌ریچتا مه‌دریا په‌نه‌ و چه‌نی ئانه‌یچه‌ به‌ ئه‌نڎازه‌و چاوه‌ڵته‌ری مشیوٙ خشتیٛ دروسیٛ كه‌ردیٛ.)"
                },
                {
                    "verse": 19,
                    "text": "و سه‌ركاره‌ ئیسرائیلیه‌كیٛ په‌یشا به‌ركۆڎ كه‌ كۆتیٛنیٛ دلیٛ گرفتی، وه‌ختێ كه‌ په‌نه‌شا وچییٛ : (مه‌ بوٙ ژماره‌و ئا خشتا كه‌میٛ كریاوه‌ كه‌ گرد ڕوێ چه‌نه‌تا داوا كریا،)"
                },
                {
                    "verse": 20,
                    "text": "وه‌ختێ سه‌ركاره‌ ئیسرائیلیه‌كیٛ لاو فیٛرعه‌ونیۆ زیێره‌، توش‌و موسای و ھارونی بییٛ كه‌ چاگه‌ چه‌مه‌ڕوانیشا كه‌ریٛنیٛ ،"
                },
                {
                    "verse": 21,
                    "text": "و په‌نه‌شا واتیٛ: (با یه‌ھوا وینوٙتا و ویٛش دادوه‌ریتا كه‌روٙ، چونكه‌ قیزه‌ونیٛتا كه‌ردیمیٛ وه‌روچه‌ماو فیٛرعه‌ونیۆ و خزمه‌ڎكاره‌كاشۆ و شمشیٛرتا دا ده‌سشاوه‌ په‌ی كوشته‌یما."
                },
                {
                    "verse": 22,
                    "text": "ئینجا موسا گیٛڵاوه‌ په‌ی لاو یه‌ھوای و واتش: (ئه‌ی گۆره‌م په‌ی چیٛشی ئی گرفته‌ته‌ ئاورد مل‌و ئی خه‌ڵكه‌یره‌؟ په‌ی چیٛشی منڎ كیاستانیٛ؟"
                },
                {
                    "verse": 23,
                    "text": "چونكه‌ چا وه‌ختۆن كه‌ من لوانا په‌ی لاو فیٛرعه‌ونی په‌ی ئانه‌ی به‌نامیٛ توٙوه‌ قسیٛش چه‌نی كه‌رو، ئاڎ ئه‌شكه‌نجه‌و ئی خه‌ڵكه‌یشه‌ دان و توٙیچ به‌دڵنیایی خه‌ڵكه‌كه‌ڎ ڕزگارڎ نه‌كه‌رده‌ن.)"
                }
            ]
        },
        {
            "chapter": 6,
            "audio_link": "https://media.ipsapps.org/hac/hac-audio/EXO_006.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: (ئیساتیٛ وینی كه‌ چیٛش كه‌رو به‌ فیٛرعه‌ونی، به‌ ده‌سێوه‌ قه‌وه‌ت ناچارش كه‌رو كه‌ كیانوٙشا به‌رۆ، و ھه‌رپاسه‌ به‌ ده‌سێوه‌ قه‌وه‌ت ناچارش كه‌رو كه‌ جه‌ خاكه‌كه‌و ویٛشه‌نه‌ كه‌روٙشا به‌رۆ.)"
                },
                {
                    "verse": 2,
                    "text": "و خوڎا قسیٛش كه‌رده‌ په‌ی موسای و فه‌رماواش: (من یه‌ھوانا،"
                },
                {
                    "verse": 3,
                    "text": "ویٛم به‌ر وست په‌ی ئیبراھیمی و ئیسحاقی و یاقوبی پیٛسه‌ خوڎای باڵاده‌سی، به‌ڵام به‌ نامیٛ ویٛم كه‌ یه‌ھوان، ویٛم نه‌شناسنا په‌نه‌شا،"
                },
                {
                    "verse": 4,
                    "text": "و ھه‌رپاسه‌ عه‌ھدو ویٛمم چه‌نی به‌ستیٛ و قه‌ولم دێ په‌نه‌ كه‌ خاك‌و كه‌نعانیشا ده‌و په‌نه‌، ئا خاكه‌ی كه‌ به‌ په‌نابه‌ری چه‌نه‌ش ژیوێ،"
                },
                {
                    "verse": 5,
                    "text": "و گوٙشم جه‌ ھاوار و ناڵه‌و خه‌ڵك‌و ئیسرائیلیۆ بیٛ، ئانیٛ كه‌ میسریه‌كیٛ كه‌ریٛنیٛشا به‌ به‌نڎیٛ، و منیچ عه‌ھده‌كه‌و ویٛم ئاماوه‌ یاڎم،"
                },
                {
                    "verse": 6,
                    "text": "ھه‌رپۆچی به‌ خه‌ڵك‌و ئیسرائیلی واچه‌: [من یه‌ھوانا و به‌رتا مارو چیٛرو بارو میسریه‌كانه‌، و ڕزگاریٛتا كه‌رو جه‌ بارگرانیشا و به‌ ده‌سێوه‌ قه‌وه‌ت و دادپه‌روه‌ریێوه‌ گۆرۆ مه‌و فریایتاوه‌،"
                },
                {
                    "verse": 7,
                    "text": "و كه‌روتا به‌ خه‌ڵك‌و ویٛم ، و بو به‌ خوڎاتا،و ئینجا مزاندیٛ كه‌ من یه‌ھوای خوڎاتانا، ئانه‌ی كه‌ شمه‌ش به‌رئاوردیدیٛ چیٛرو بارو میسریه‌كانه‌،"
                },
                {
                    "verse": 8,
                    "text": "و به‌روتا په‌ی دلیٛ ئا خاكه‌یه كه‌ ده‌سم به‌رزكه‌ردۆ و قه‌سه‌مم وارد كه‌ ده‌وش به‌ ئیبراھیمی و ئیسحاقی و یاقوبی و پیٛسه‌ میراتی مڎه‌وش به‌ شمه‌ ، من یه‌ھوانا.])"
                },
                {
                    "verse": 9,
                    "text": "ھه‌رپۆچی موسا قسیٛش كه‌رده‌ په‌ی خه‌ڵك‌و ئیسرائیلی ، به‌ڵام ئاڎیٛ گوٙششا په‌ی نه‌ گیٛرت، وه‌رو بیٛ وره‌یی و سه‌ختی به‌نڎه‌ییه‌كه‌یشا،"
                },
                {
                    "verse": 10,
                    "text": "ئینجا یه‌ھوا به‌ موسایش فه‌رماوا:"
                },
                {
                    "verse": 11,
                    "text": "(لوه و به‌ فیٛرعه‌ون‌‌و پاشا‌و میسری واچه‌: [ خه‌ڵك‌و ئیسرائیلی جه‌ خاكه‌كه‌شه‌نه‌ كیانوٙشا به‌رۆ.])"
                },
                {
                    "verse": 12,
                    "text": "به‌ڵام موسا جواب‌و یه‌ھوایش داوه‌ و واتش: (ئانا خه‌ڵك‌و ئیسرائیلی گوٙششا په‌ی نه‌گیٛرتا ، ئیتر ئیساتیٛ چه‌نی فیٛرعه‌ون گوٙشم په‌ی گیٛروٙ چونكه‌ من بیٛ ده‌م‌ و پله‌نا؟)"
                },
                {
                    "verse": 13,
                    "text": "یه‌ھوا فه‌رمانه‌ش كه‌رده‌ به‌ موسای و ھارونی و فه‌رماواش كه‌ ڕانماییم دان به‌ خه‌ڵك‌و ئیسرائیلی و فیٛرعه‌ون‌و پاشاو میسری كه‌ خه‌ڵك‌و ئیسرائیلی جه‌ خاك‌و میسرینه‌ به‌ردیٛ به‌رۆ."
                },
                {
                    "verse": 14,
                    "text": "ئینیٛچه‌ گۆریٛ خانه‌واڎه‌‌و تاتاشانیٛ، كوڕاو ڕه‌ئوبیٛنی كه‌ نوٙبه‌ره‌و ئیسرائیلین، كه‌ ئاڎیچیٛ، حه‌نوٙك و په‌ڵو و حه‌سرون و كه‌رمینیٛ، و ئینیٛچه‌ خیٛڵه‌كاو ڕه‌ئوبیٛنی بیٛنیٛ."
                },
                {
                    "verse": 15,
                    "text": "كوڕاو شه‌معونیچ ، یه‌موئیٛل و یامین و ئوٙھه‌د و یاكین و چوٙحه‌ر و ھه‌رپاسه‌ شاوڵ كه‌ جه‌ ژه‌نێوه‌ كه‌نعانییٛ بیٛ، و چیٛڎیشایچۆ خیٛڵه‌كاو شه‌معونی كۆتیٛوه‌،"
                },
                {
                    "verse": 16,
                    "text": "ئینیٛچه‌ نامیٛ كوڕاو لیٛڤینیٛ به‌پا‌و توٙمارو وه‌چه‌كاشا: گیٛرشوٙن و قه‌ھات و مه‌راری، و عومرو لیٛڤیچ سه‌ڎ و سی و حۆڎ ساڵیٛ بیٛ،"
                },
                {
                    "verse": 17,
                    "text": "كوڕاو گیٛرشوٙنی، لبنی و شمعی به‌پاو خیٛڵه‌كاشا،"
                },
                {
                    "verse": 18,
                    "text": "كوڕاو قه‌ھاتیچ، عه‌مرام و یه‌سھار و حه‌بروٙن و عوزیێل بیٛنیٛ، و عومرو قه‌ھاتیچ سه‌ڎ و سی و یه‌ریٛ ساڵیٛ بیٛ،"
                },
                {
                    "verse": 19,
                    "text": "كوڕاو مه‌رارییچ ، مه‌حلی و موشی، ئینیٛچه‌ خیٛڵه‌كاو لیٛڤیه‌كانیٛ به‌پاو توٙمارو وه‌چه‌كاشا:"
                },
                {
                    "verse": 20,
                    "text": "عه‌مرام یوٙخه‌ڤه‌ده‌و واڵیٛ تاته‌یش ئاورده‌ش په‌ی ویٛش : و ئاڎیچه‌ ھارون و موساش وستیٛوه‌ په‌یش و عومرو عه‌مرامیچ سه‌ڎ و سی و حۆڎ ساڵیٛ بیٛ،"
                },
                {
                    "verse": 21,
                    "text": "كوڕاو یه‌سھاریچ، قوٙرخ و نه‌فه‌گ و زیكری بیٛنیٛ،"
                },
                {
                    "verse": 22,
                    "text": "كوڕاو عوٙزیێلیچ ، میخائیل و ئه‌لسافان و سیتری بیٛنیٛ،"
                },
                {
                    "verse": 23,
                    "text": "و ھارونیچ، ئه‌لیشه‌ڤه‌حه‌و كناچیٛ عه‌مینادابه‌و واڵیٛ نه‌حشوٙنیش ئاورده‌، ئاڎیچه‌ ناداب و ئه‌بیھو و ئه‌لیعازه‌ر و ئیتامارش وستیٛوه‌،"
                },
                {
                    "verse": 24,
                    "text": "كوڕاو قوٙرخیچ: ئه‌سیر و ئه‌لقانه‌ و ئه‌بیئاساف، و ئینیٛچه‌ خیٛڵه‌كاو قوٙرخیه‌كانیٛ،"
                },
                {
                    "verse": 25,
                    "text": "ئه‌لیعازه‌ر ،كوڕو ھارونی ،یوٙوه‌ جه‌ كناچه‌كاو پتوئیٛلیش ئاورده‌، و ئاڎیچه‌ فینحاسش بی، ئینیٛ گۆریٛ خیٛزان‌و لیٛڤیه‌كانیٛ به‌پاو توٙمارو خیٛڵه‌كاشا:"
                },
                {
                    "verse": 26,
                    "text": "ئینیٛ ھه‌ر ئا موسا و ھارونه‌ بیٛنیٛ كه‌ یه‌ھوا په‌نه‌ش فه‌رماوێ: (خه‌ڵك‌و ئیسرائیلی جه‌ خاك‌و میسرینه‌ باردیٛ به‌رۆ به‌پاو له‌شكره‌كاشا.)"
                },
                {
                    "verse": 27,
                    "text": "ئینیٛ ئاڎیٛ بیٛنیٛ كه‌ قسیٛشا په‌ی فیٛرعه‌ون‌و پاشا‌و میسری كه‌ردیٛ په‌ی به‌رئاورده‌ی خه‌ڵك‌و ئیسرائیلی جه‌ میسره‌نه‌، ئانه‌ ھه‌ر ئا موسا‌ و ھارونه‌ بیٛنیٛ،"
                },
                {
                    "verse": 28,
                    "text": "ڕوێشا یه‌ھوا جه‌ خاك‌و میسرینه‌ قسیٛش كه‌رده‌ په‌ی موسای،"
                },
                {
                    "verse": 29,
                    "text": "و یه‌ھوا قسیٛش په‌ی موسای كه‌رده‌ و فه‌رماواش: من یه‌ھوانا، گردو ئا چیٛوا واچه‌ به‌ فیٛرعه‌ون‌و پاشاو میسری كه‌ من په‌نه‌م واتی،"
                },
                {
                    "verse": 30,
                    "text": "به‌ڵام موسا وه‌روده‌م‌و یه‌ھواینه‌ واتش: بڎیه‌ ئانا من بیٛ ده‌م‌ و پله‌نا جه‌ قسه‌كه‌رده‌ینه‌، ئینجا فیٛرعه‌ون چه‌نی گوٙشم چه‌نه‌ گیٛروٙ؟"
                }
            ]
        },
        {
            "chapter": 7,
            "audio_link": "https://media.ipsapps.org/hac/hac-audio/EXO_007.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: (بڎیه‌ ئانا توٙم كه‌رده‌نی پیٛسه‌ خوڎای په‌ی فیٛرعه‌ونی، و ھارونی برایچڎ بوٙ به‌ پیٛغه‌مه‌رو توٙ."
                },
                {
                    "verse": 2,
                    "text": "و توٙیچ ویٛڎ گردو ئا چیٛوا كه‌ فه‌رمانه‌م په‌نه‌ كه‌رده‌بیٛنی ماچیشا ، و ھه‌رپاسه‌ ھارونی برایچڎ قسیٛ په‌ی فیٛرعه‌ونی كه‌روٙ و ئاڎیچ {فیٛرعه‌ون} خه‌ڵك‌و ئیسرائیلی جه‌ خاك‌و میسرینه‌ كه‌روٙ به‌رۆ ) ،"
                },
                {
                    "verse": 3,
                    "text": "به‌ڵام من دڵ‌و فیٛرعه‌ونی ڕه‌ق كه‌رو، په‌ی ئانه‌ی موعجیٛزه‌كام زیاڎیٛ كه‌رو جه‌ خاك‌و میسرینه‌،"
                },
                {
                    "verse": 4,
                    "text": "وه‌ختێ فیٛرعه‌ون گوٙشتا چه‌نه‌ مه‌گیٛروٙ، منیچ ده‌سم وزو سه‌رو میسری، و به‌ دادوه‌ریێوه‌ گۆره‌ له‌شكره‌كاو خه‌ڵكه‌كه‌یم كه‌ ئیسرائیلیه‌كیٛنیٛ جه‌ خاك‌ومیسرینه‌ مارو به‌رۆ،"
                },
                {
                    "verse": 5,
                    "text": "و میسریه‌كیٛ مزانا كه‌ من یه‌ھوانا ، وه‌ختێ كه‌ من ده‌سم دریٛژ كه‌رو سه‌رشا تاوه‌كو خه‌ڵك‌و ئیسرائیلی دلیٛشانه‌ بارو به‌رۆ.)"
                },
                {
                    "verse": 6,
                    "text": "ھه‌رپۆچی موسا و ھارون ڕیٛك ئانه‌شا كه‌رد كه‌ یه‌ھوا فه‌رمانه‌ش په‌نه‌ كه‌ردیٛبیٛنیٛ،"
                },
                {
                    "verse": 7,
                    "text": "وه‌ختێ قسیٛشا په‌ی فیٛرعه‌ونی كه‌رده‌، موسا عومرش ھه‌شتا ساڵیٛ بیٛ و ھارونیچ ھه‌شتا و یه‌ریٛ ساڵیٛ بیٛ،"
                },
                {
                    "verse": 8,
                    "text": "ئیسه‌یچ یه‌ھوا به‌ موسای و ھارونیش فه‌رماوا:"
                },
                {
                    "verse": 9,
                    "text": "(وه‌ختێ فیٛرعه‌ون قسیٛتا په‌ی كه‌روٙ و ماچوٙتا په‌نه‌: [ئاده‌ی! موعجیٛزێوه‌ كه‌ردیٛ.] توٙیچ به‌ ھارونی ماچی: [گوٙچانه‌كیٛڎ گیٛره‌ و فڕه‌شده‌ وه‌روده‌م‌و فیٛرعه‌ونی، ئیتر بوٙ به‌ مارێوه‌ ژه‌ھراوی.])"
                },
                {
                    "verse": 10,
                    "text": "ھه‌رپۆچی موسا و ھارون لوێ په‌ی لاو فیٛرعه‌ونی و ئانه‌شا كه‌رد كه‌ یه‌ھوا فه‌رمانه‌ش په‌نه‌ كه‌ردیٛبیٛنیٛ ، و ھارون گوٙچانه‌كیٛش فڕه‌دا وه‌روده‌م‌و فیٛرعه‌ونی و خزمه‌ڎكاره‌كاش، ‌و گوٙچانه‌كیٛ بیه‌ به‌ مارێوه‌ ژه‌ھراوی،"
                },
                {
                    "verse": 11,
                    "text": "ئینجا فیٛرعه‌ونیچ گردو داناكا و جادوگه‌ره‌كا و سیٛحربازه‌كا‌و میسریش چڕییٛ، و سیٛحربازه‌كیٛچ به‌ سیٛحره‌كاشا ئا چیٛویٛشا كه‌ردیٛ كه‌ موسای و ھارونی كه‌ردیٛبیٛنیٛ،"
                },
                {
                    "verse": 12,
                    "text": "و ھه‌ریوٙشا گوٙچانه‌‌و ویٛشا فڕه‌شا دا، و گوٙچانه‌كیٛشا بییٛ به‌ ماریٛ ژه‌ھراوییٛ، به‌ڵام گوٙچانه‌كیٛ ھارونی گوٙچانه‌كیٛ ئاڎیشاش ھورلوشتیٛ،"
                },
                {
                    "verse": 13,
                    "text": "و فیٛرعه‌ون به‌ دڵ ڕه‌قی مه‌نۆ و گوٙششا په‌ی نه‌گیٛریٛ ، ھه‌ر پا شیٛوه‌ كه‌ یه‌ھوای فه‌رماوابیٛ،"
                },
                {
                    "verse": 14,
                    "text": "ئینجا یه‌ھوا به‌ موسایش فه‌رماوا: (دڵ‌و فیٛرعه‌ونی ڕه‌قا و ڕه‌ڎش كه‌رده‌نۆ كه‌ خه‌ڵكه‌كه‌ی كیانوٙ به‌رۆ،"
                },
                {
                    "verse": 15,
                    "text": "سه‌وای به‌یانی لوه‌ په‌ی لاو فیٛرعه‌ونی، ئاڎ ملوٙ په‌ی لاو ئاوه‌كیٛ و جه‌ قه‌راخ‌و ڕوٙخانه‌كه‌ینه‌ چه‌مه‌ڕوانیش كه‌ره‌ و ئا گوٙچانیٛچه‌ كه‌ بییٛبیٛ به‌ ماری ژه‌ھراوی، گیٛره‌ش ده‌ستۆ،"
                },
                {
                    "verse": 16,
                    "text": "و توٙیچ په‌نه‌ش ماچی : [یه‌ھوا ، خوڎا‌و عیبرانیه‌كا، منش كیاسته‌نا په‌ی لاو توٙ په‌ی ئانه‌ی په‌نه‌ڎ واچو كه‌ فه‌رماووٙ : ( خه‌ڵكه‌كه‌یم كیانه‌ به‌رۆ، په‌ی ئانه‌ی جه‌ چوٙڵه‌وانینه‌ په‌رسام، به‌ڵام تائیسه‌یچ توٙ گوٙشڎ نه‌گیٛرته‌ن.)"
                },
                {
                    "verse": 17,
                    "text": "و یه‌ھوا ئه‌پیٛسه‌ فه‌رماووٙ: (پینه‌یره‌ مزانی كه‌ من یه‌ھوانا، ئانا من پی گوٙچانیٛ كه‌ ئینا ده‌سمۆ مڎه‌و وه‌نه‌‌و ئاوه‌‌و ڕوٙخانه‌و نیلی و ئاڎیچه‌ واڕیوٙ به‌ ونی،"
                },
                {
                    "verse": 18,
                    "text": "و ماساوه‌كیٛچ كه‌ ئینێ دلیٛ ڕوٙخانه‌و نیلینه‌ ، مرا. و ڕوٙخانه‌كه‌یچ بوٙگه‌ن كه‌روٙ، و میسریه‌كیٛچ بیٛزاریٛبا جه‌ وارده‌یۆ ئاوه‌و ڕوٙخانه‌كه‌ی ."
                },
                {
                    "verse": 19,
                    "text": "و یه‌ھوا به‌ موسایش فه‌رماوا: (به‌ ھارونی واچه‌: [ گوٙچانه‌كیٛڎ به‌ره‌ و ده‌سڎ دریٛژكه‌ره‌ په‌ی سه‌رو ئاوه‌كاو میسری، په‌ی سه‌رو ڕوٙخانه‌كاشا و په‌ی سه‌رو جوٙگه‌كاشا، په‌ی سه‌رو گوٙماوه‌كاشا و ھه‌ماراوه‌كاشا ، و گرد با به‌ ونی و ونی جه‌ گردو خاك‌و میسرینه‌ بوٙ، و ته‌نانه‌ڎ دلیٛ ئا كوپانه‌ كه‌ جه‌ ته‌وه‌نیٛ و داری دروسیٛ كریێبیٛنیٛ ])"
                },
                {
                    "verse": 20,
                    "text": "ھه‌رپۆچی موسا و ھارونیچ ئانه‌شا كه‌رد كه‌ یه‌ھوا فه‌رمانه‌ش په‌نه‌ كه‌ردیٛبیٛنیٛ، و ھارونیچ گوٙچانه‌كیٛش به‌رزه‌ كه‌ردۆ و داش وه‌نه‌و ئاوه‌‌و دلیٛ ڕوٙخانه‌كه‌ی وه‌رو چه‌ماو فیٛرعه‌ونی و خزمه‌ڎكاره‌كاشۆ، و گردو ئاوه‌كا‌و نیلیچ واڕیێ به‌ ونی ،"
                },
                {
                    "verse": 21,
                    "text": "و ماساوه‌كاو دلیٛ ڕوٙخانه‌و نیلی مه‌ردیٛ، و ڕوٙخانه‌و نیلیچ بوٙگه‌نش كه‌رد، ھه‌رپۆچی میسریه‌كیٛ نه‌تاواشا ئاوه‌و ڕوٙخانه‌و نیلی وه‌راوه‌، و ونی جه‌ گردو خاك‌و میسرینه‌ بیٛ ،"
                },
                {
                    "verse": 22,
                    "text": "به‌ڵام سیٛحربازه‌كیٛ میسری ھه‌ر ھه‌مان ھه‌رمانیٛشا كه‌ردیٛ به‌ سیٛحره‌كاشا ، ھه‌رپۆچی دڵ‌و فیٛرعه‌ونی ڕه‌قته‌ربی و گوٙشش نه‌گیٛرت په‌ی قسه‌كاو موسای و ھارونی ، ھه‌ر پا شیٛوه‌ كه‌ یه‌ھوای فه‌رماوابیٛ،"
                },
                {
                    "verse": 23,
                    "text": "و فیٛرعه‌ون لاش ھوركه‌رد و لوا و گیٛڵاوه‌ په‌ی كوٙشكه‌كیٛ ویٛش و فره‌ ئه‌ھه‌میه‌تش نه‌ڎا پی ھه‌رمانیٛ،"
                },
                {
                    "verse": 24,
                    "text": "ھه‌رپۆچی په‌ی ده‌س كۆته‌ی ئاوه‌و وارده‌یۆ ، گردو میسریه‌كا دۆروبه‌رو ڕوٙخانه‌و نیلیشا ھوردڕی، چونكه‌ نه‌تاویٛنیٛ ئاوه‌و ڕوٙخانه‌و نیلی وه‌راوه‌،"
                },
                {
                    "verse": 25,
                    "text": "ئینجا حۆڎ ڕویٛ ویه‌رد دماو ئانه‌ی كه‌ یه‌ھوا داش وه‌نه‌و ڕوٙخانه‌و نیلی ."
                }
            ]
        },
        {
            "chapter": 8,
            "audio_link": "https://media.ipsapps.org/hac/hac-audio/EXO_008.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: (لوه‌ په‌ی لاو فیٛرعه‌ونی و په‌نه‌ش واچه‌: [یه‌ھوا ئه‌پیٛسه‌ فه‌رماووٙ: ( خه‌ڵكه‌كه‌یم كیانه‌ به‌رۆ په‌ی ئانه‌ی تاوا په‌رسام،"
                },
                {
                    "verse": 2,
                    "text": "و ئه‌گه‌ر ڕه‌ڎش كه‌ریۆ و نه‌كیانیشا به‌رۆ ، ئانه‌ بزانه‌ كه‌ گردو سه‌رزه‌مینه‌كه‌یڎ به‌ قوڕواقی پوٙژنوره‌،"
                },
                {
                    "verse": 3,
                    "text": "ڕوٙخانه‌و نیلی په‌ڕ بوٙ جه‌ قوڕواقی و و مه‌یا دلیٛ كوٙشكه‌كیٛڎ و دلیٛ ھوٙڎه‌و وته‌كه‌یڎ ومه‌یا سه‌رو یاگیٛ وته‌كه‌یڎ وه‌ دلیٛ یانه‌و خزمه‌ڎكاره‌كات و خه‌ڵكه‌كه‌یچڎ ، دلیٛ ئاییٛرگاكاتا و دلیٛ ته‌شت‌و ھه‌میره‌كاتا ) ،"
                },
                {
                    "verse": 4,
                    "text": "ھه‌رپۆچی قوڕواقه‌كیٛ مه‌یا سه‌رو ویٛت و سه‌رو خه‌ڵكه‌كه‌یت و گردو خزمه‌ڎكاره‌كاڎ.)"
                },
                {
                    "verse": 5,
                    "text": "ئینجا یه‌ھوا به‌ موسایش فه‌رماوا: (به‌ ھارونی واچه‌: [به‌ گوٙچانه‌كیٛڎ ده‌سڎ دریٛژ كه‌ره‌ په‌ی سه‌رو ڕوٙخانه‌كاشا و په‌ی سه‌رو جوٙگه‌كاشا و گوٙماوه‌كاشا په‌ی ئانه‌یه‌ قوڕواقی ھور وه‌زا په‌ی سه‌رو خاك‌و میسری.])"
                },
                {
                    "verse": 6,
                    "text": "ھه‌رپۆچی ھارونیچ ده‌سش دیٛژ كه‌رد په‌ی سه‌رو ئاوه‌كاو میسری و قوڕواقیچ ھوروه‌ستیٛ وخاك‌و میسریشا پوٙژناره‌،"
                },
                {
                    "verse": 7,
                    "text": "به‌ڵام سیٛحربازه‌كیٛ ھه‌ر ئا سیٛحریٛشا به‌كارئاوردیٛ و قوڕواقیشا ئاوردیٛ په‌ی سه‌رو خاك‌و میسری،"
                },
                {
                    "verse": 8,
                    "text": "ئینجا فیٛرعه‌ون موسا‌ و ھارونش چڕییٛ و په‌نه‌ش واتیٛ: (داوا كه‌ردیٛ جه‌ یه‌ھوای په‌ی ئانه‌ی ئی قوڕواقا جه‌ ویٛم و خه‌ڵكه‌كه‌یم دوریٛ وزوٙوه‌، په‌ی ئانه‌یه‌ تاوو خه‌ڵكه‌كه‌ی ڕه‌وانه‌ كه‌رو، و ئاڎیچیٛ تاوا قوربانی سه‌ره‌ بڕا په‌ی یه‌ھوای. )"
                },
                {
                    "verse": 9,
                    "text": "موسایچ به‌ فیٛرعه‌ونیش واڎ: (خاسه‌‌و ویٛتا وه‌ختێ كه‌ نما كه‌رو په‌ی توٙ و په‌ی داروده‌سه‌كات و خه‌ڵكه‌كه‌یڎ، په‌ی ئانه‌ی قوڕواقه‌كا دلیٛ شمه‌نه‌ و دلیٛ یانه‌كاتانه‌ نه‌مه‌نا، په‌ی ئانه‌یه‌ ته‌نیا دلیٛ ڕوٙخانه‌و نیلینه‌ مه‌ناوه‌.)"
                },
                {
                    "verse": 10,
                    "text": "فیٛرعه‌ونیچ واتش : (سه‌وای.) و موسایچ واتش: (با به‌ قسیٛ توٙ بوٙ كه‌ واتڎ، په‌ی ئانه‌یه‌ بزانی كه‌ ھیچ كه‌س نیا پیٛسه‌ یه‌ھوای خوڎایما،"
                },
                {
                    "verse": 11,
                    "text": "و قوڕواقه‌كیٛچ جه‌ ویٛت‌، و جه‌ یانه‌كات‌ و جه‌ خزمه‌ڎكاره‌كات و خه‌ڵكه‌كه‌یڎ، دوریٛ گناوه‌، و ته‌نیا جه‌ ڕوٙخانه‌و نیلینه‌ مه‌ناوه‌.)"
                },
                {
                    "verse": 12,
                    "text": "ئینجا وه‌ختێ موسا و ھارون لاو فیٛرعه‌ونیۆ ئامێ به‌رۆ، موسا ھاوارش كه‌رد ئۆ یه‌ھوای په‌ی دور وسته‌یۆ ئا قوڕواقا كه‌ یه‌ھوای كیاستیٛبیٛنیٛ سه‌رو فیٛرعه‌ونی."
                },
                {
                    "verse": 13,
                    "text": "و یه‌ھوایچ ئانه‌شه‌ كه‌رد كه‌ موسای داوا كه‌رد. ھه‌رپۆچی گردو ئا قوڕواقا كه‌ یانه‌كانه‌ و حه‌وشه‌كانه‌ و ده‌روده‌شته‌كانه‌ بیٛنیٛ، توٙپێ."
                },
                {
                    "verse": 14,
                    "text": "و میسریه‌كیٛچ ده‌سشا كه‌رد كوٙكه‌رده‌یۆ قوڕواقه‌كا كوٙمه‌ڵه‌ كوٙمه‌ڵه‌، و زه‌مینه‌كه‌یچ بوٙگه‌نش كه‌رد ،"
                },
                {
                    "verse": 15,
                    "text": "به‌ڵام وه‌ختێ فیٛرعه‌ون دیش كه‌ نه‌جاتش بی جه‌ قوڕواقه‌كا، زیاته‌ر دڵش ڕه‌ق بی و گوٙشش نه‌گیٛرت په‌ی قسه‌كا‌و موسای و ھارونی ، ھه‌ر پا شیٛوه‌ كه‌ یه‌ھوای فه‌رماوابیٛ،"
                },
                {
                    "verse": 16,
                    "text": "ئینجا یه‌ھوا به‌ موسایش فه‌رماوا: (واچه‌ به‌ ھارونی: [گوٙچانه‌كیٛڎ دریٛژه‌كه‌ره‌، و ده‌ش وه‌نه‌و خوڵه‌‌و زه‌مینی، په‌ی ئانه‌ی بوٙبه‌ مه‌شولیٛ دلیٛ گردو خاك‌و میسرینه‌،])"
                },
                {
                    "verse": 17,
                    "text": "ھه‌ر پاسه‌شا كه‌رد ،و ھه‌رپۆچی ھارونیچ ده‌سش دریٛژكه‌رد و به‌ گوٙچانه‌كیٛش داش وه‌نه‌و خوڵه‌و زه‌مینی و ته‌پوتوٙزو خاكه‌كه‌ی بی به‌ مه‌شولیٛ جه‌ خاك‌و میسرینه‌، و مه‌شولیٛچ ئامێ سه‌رو خه‌ڵكی‌ و سه‌رو ئاژه‌ڵه‌كاشا"
                },
                {
                    "verse": 18,
                    "text": "و سیٛحربازه‌كیٛ گه‌ره‌كشا بیٛ به‌ سیٛحره‌كاشا ھه‌مان چیٛوی كه‌را ، به‌ڵام موه‌فه‌قیٛ نه‌بییٛ، و مه‌شوله‌كیٛچ مروٙشیێبیٛنیٛوه‌ پۆ خه‌ڵكه‌كه‌یۆ و ئاژه‌ڵه‌كاوه‌،"
                },
                {
                    "verse": 19,
                    "text": "و سیٛحربازه‌كیٛ به‌ فیٛرعه‌ونیشا واڎ: (ئینه‌ ده‌س‌و خوڎایا.) به‌ڵام فیٛرعه‌ون دڵش ڕه‌ق بی و گوٙشش نه‌گیٛرت په‌ی قسه‌كاشا ، ھه‌ر پا شیٛوه‌ی كه‌ یه‌ھوای فه‌رماوابیٛ."
                },
                {
                    "verse": 20,
                    "text": "ئیسه‌یچ یه‌ھوا به‌ موسایش فه‌رماوا: (به‌یانی زو ھورزه‌ و چه‌مه‌ڕوانی فیٛرعه‌ونی كه‌ره‌، ئاگاڎاربه‌! ئاڎ ملوٙ ڕوه‌و ئاوه‌كیٛ، و په‌نه‌ش واچه‌: [یه‌ھوا ئه‌پیٛسه‌ فه‌رماووٙ: (خه‌ڵكه‌كه‌یم كیانه‌ به‌رۆ په‌ی ئانه‌یه‌ په‌رسام،"
                },
                {
                    "verse": 21,
                    "text": "به‌ڵام ئه‌گه‌ر توٙ خه‌ڵكه‌كه‌یم نه‌كیانی به‌رۆ، ئانه‌! منیچ پوره‌و مه‌ش و مه‌گه‌زیڎ كیانو سه‌ر، سه‌رو ویٛت و خزمه‌ڎكاره‌كات و خه‌ڵكه‌كه‌یت و دلیٛ یانه‌كاڎ، و مه‌ش‌ و مه‌گه‌زیچ یانه‌كاو میسریه‌كا په‌ڕ كه‌روٙ، و ئا زه‌مینه‌یچه‌ پوٙژنوٙره‌ كه‌ ئاڎیٛش ئینێ چه‌نه‌."
                },
                {
                    "verse": 22,
                    "text": "به‌ڵام چا ڕوٙنه من خاك‌و گوٙشه‌نی جیا كه‌رووه‌، ئا خاكه‌ی كه‌ خه‌ڵكه‌كه‌م چه‌نه‌ش ژیوا، په‌ی ئانه‌ی كه‌ ھیچ مه‌ش و مه‌گه‌زێوه‌ش چه‌نه‌ نه‌بوٙ، په‌ی ئانه‌ی بزانی كه‌ من یه‌ھوانا دلیٛ ڕاسه‌و خاكه‌كه‌ینه‌،"
                },
                {
                    "verse": 23,
                    "text": "جیاوازی وزو به‌ین‌و خه‌ڵكه‌كه‌‌و ویٛم و خه‌ڵكه‌كه‌‌و توٙ و ئی نیشانیٛچه‌ سه‌وای ڕوه‌ مڎوٙ،"
                },
                {
                    "verse": 24,
                    "text": "ئینجا یه‌ھوایچ ئه‌پیٛسه‌ش كه‌رد، پوره‌ مه‌ش‌ و مه‌گه‌زێوه‌ فره‌ ئامێ دلیٛ كوٙشكه‌كاو فیٛرعه‌ونی و دلیٛ یانه‌كاو خزمه‌ڎكاره‌كاش و سه‌راپاو خاك‌و میسری، و ئیتر خاك‌و میسریچ به‌بوٙنه‌و ئی مه‌ش‌ و مه‌گه‌زاوه‌ ویٛران بی."
                },
                {
                    "verse": 25,
                    "text": "و فیٛرعه‌ون موسا و ھارونش چڕییٛ و په‌نه‌ش واتیٛ: (لوٙدیٛ و چی خاكه‌نه‌ قوربانی په‌ی خوڎاكه‌یتا سه‌ره‌ بڕدیٛ.)"
                },
                {
                    "verse": 26,
                    "text": "و موسایچ واتش: (ڕاس نیا په‌ی ئیٛمه‌ ھه‌رمانێوه‌ چینیٛ كه‌رمیٛ، چونكه‌ ئیٛمه‌ ئا ئاژه‌ڵا سه‌ره‌ بڕمیٛ په‌ی یه‌ھوای خوڎایما كه‌ لاو میسریه‌كاوه‌ قیزه‌ونیٛنیٛ، و ئه‌گه‌ر ئا قوربانیه‌یه‌ سه‌ره‌ بڕمیٛ كه‌ قیزه‌ون و گڵیاوا لاو میسریه‌كاوه‌، ئایا میسریه‌كیٛ ته‌وه‌ن وارانیٛما مه‌كه‌را؟"
                },
                {
                    "verse": 27,
                    "text": "پیٛویسا یه‌ریٛ ڕویٛ ڕا گیٛرمیٛنه‌ وه‌ر ڕوه‌و چوٙڵه‌وانی و چاگه‌ قوربانی سه‌ره‌ بڕمیٛ په‌ی یه‌ھوای خوڎایما ، ھه‌ر پا شیٛوه‌ كه‌ فه‌رماوابیٛش په‌نه‌ما.)"
                },
                {
                    "verse": 28,
                    "text": "و فیٛرعه‌ونیچ واتش: (من كیانوتا به‌رۆ و شمه‌یچ جه‌ چوٙڵه‌وانینه‌ قوربانی په‌ی یه‌ھوای خوڎایتا سه‌ره‌ بڕدیٛ، به‌ڵام دوریٛ نه‌گندیٛوه‌، نمایچ كه‌ردیٛ په‌ی من.)"
                },
                {
                    "verse": 29,
                    "text": "ئینجا موسایچ واتش: ئانا! من توٙ جیا مازو و لاو یه‌ھوایۆ لاڵیه‌وه‌ و ئیتر سه‌وای ئاڎیچ مه‌ش‌ و مه‌گه‌زه‌كه‌ی لابه‌روٙ سه‌رو ویٛت و سه‌رو خزمه‌ڎكاره‌كاتۆ و سه‌رو خه‌ڵكه‌كه‌یتۆ، به‌ڵام ئیتر مه‌بوٙ فیٛرعه‌ون فیٛڵیٛ كه‌روٙ و خه‌ڵكه‌كه‌ی نه‌كیانوٙ به‌رۆ تاوه‌كو قوٙربانی په‌ی یه‌ھوای سه‌ره‌ بڕا،"
                },
                {
                    "verse": 30,
                    "text": "ھه‌رپۆچی موسا لاو فیٛرعه‌ونیۆ لوا به‌رۆ و نماش كه‌رده‌ په‌ی یه‌ھوای،"
                },
                {
                    "verse": 31,
                    "text": "و یه‌ھوا ئانه‌ش كه‌رد كه‌ موسای واڎ. ھه‌رپۆچی مه‌ش و مه‌گه‌زش جه‌ فیٛرعه‌ونی و خزمه‌ڎكاره‌كاش و خه‌ڵكه‌كه‌یش دوریٛ وستیٛوه‌ و ھیچ مه‌ش و مه‌گه‌زێوه‌یچ جیانه‌مه‌ن،"
                },
                {
                    "verse": 32,
                    "text": "به‌ڵام ئی جاره‌یچه‌ فیٛرعه‌ون دڵش ڕه‌قته‌ر بی و خه‌ڵكه‌كه‌ش نه‌كیاست به‌رۆ."
                }
            ]
        },
        {
            "chapter": 9,
            "audio_link": "https://media.ipsapps.org/hac/hac-audio/EXO_009.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: (لوه‌ په‌ی لاو فیٛرعه‌ونی و په‌نه‌ش واچه‌: [یه‌ھوا خوڎا‌و عیبرانیه‌كا ئه‌پیٛسه‌ فه‌رماووٙ: (خه‌ڵكه‌كه‌یم كیانه‌ به‌رۆ په‌ی ئانه‌ی په‌رسام،"
                },
                {
                    "verse": 2,
                    "text": "چونكه‌ ئه‌گه‌ر ڕه‌ڎش كه‌ریۆ په‌ی ئانه‌ی نه‌كیانیشا به‌رۆ، و ھه‌ڵای ھه‌ر گلشا ده‌یۆ،"
                },
                {
                    "verse": 3,
                    "text": "بڎیه‌! ئانا خه‌ریكا ده‌س‌و یه‌ھوای گنوٙ سه‌رو گردو ئاژه‌ڵه‌كا كه‌ ئینێ ده‌ر و ده‌شته‌نه‌، و سه‌رو ئه‌سپه‌كا و سه‌رو ھه‌ره‌كا و سه‌رو حوٙشتره‌كا و سه‌رو ئاژه‌ڵه‌گۆره‌كا، سه‌رو گاوه‌ل و سه‌رو گه‌له‌ و گوٙسفه‌نڎی."
                },
                {
                    "verse": 4,
                    "text": "به‌ڵام یه‌ھوا جیاوازی وزوٙ به‌ین‌و گه‌له‌ و گوٙسفه‌نڎو ئیسرائیلیه‌كا و گه‌له‌ و گوٙسفه‌نڎو میسریه‌كا و ھه‌رئاژه‌ڵێوه‌ كه‌ ھین‌و ئیسرائیلیه‌كا بوٙ مه‌مروٙ.)])"
                },
                {
                    "verse": 5,
                    "text": "ئینجا یه‌ھوا وه‌ختێوه‌ش نیاره‌ و فه‌رماواش: (سه‌وای جه‌ خاكه‌كه‌نه‌ یه‌ھوا ئی ھه‌رمانیٛ كه‌روٙ .)"
                },
                {
                    "verse": 6,
                    "text": "ھه‌رپۆچی سه‌وایشۆ یه‌ھوا ئانه‌شه‌ كه‌رد كه‌ فه‌رماوابیٛش: گه‌له‌ و گوٙسفه‌نڎو میسریه‌كا گردشا مه‌ردیٛ، به‌ڵام گه‌له‌ و گوٙسفه‌نڎو ئیسرائیلیه‌كا ھیچشا چه‌نه‌ نه‌مه‌ردیٛ،"
                },
                {
                    "verse": 7,
                    "text": "و فیٛرعه‌ونیچ خزمه‌ڎكاره‌كیٛ ویٛش كیانێش په‌ی په‌رسایۆ، و دیش كه‌ ته‌نانه‌ڎ ئاژه‌ڵێوه‌یچ جه‌ ئاژه‌ڵاو ئیسرائیلیه‌كا نه‌مه‌رده‌ن، به‌ڵام ھه‌ڵای دڵ‌و فیٛرعه‌ونی ڕه‌قبیٛ و خه‌ڵكه‌كه‌ش نه‌كیاست به‌رۆ."
                },
                {
                    "verse": 8,
                    "text": "ئینجا یه‌ھوا به‌ موسا‌ی و ھارونیش فه‌رماوا: (په‌ڕو ھه‌ردوی مشتاتا بوڵه‌و ئاییٛرگێ به‌ردیٛ، و با موسا وه‌رو چه‌ماو فیٛرعه‌ونیۆ شانوٙش حه‌وایره‌،"
                },
                {
                    "verse": 9,
                    "text": "و گنوٙ سه‌رو خاك و خوڵ‌و خاك‌و میسری و سه‌رو ئینسانی و سه‌رو ئاژه‌ڵه‌كا، و دمیٛڵیٛ و بلوٙقی مزیا جه‌ گردو خاك‌و میسرینه.)"
                },
                {
                    "verse": 10,
                    "text": "و ھه‌رپاسه‌ ئاڎیچیٛ بوڵه‌‌و ئاییٛرگێشا به‌رده‌ و وه‌روده‌م‌و فیٛرعه‌ونینه‌ مدرێره‌، و موسا بوڵه‌كیٛش ڕوه‌و ئاسمان ھورشانا حه‌وایره‌ و بوڵه‌كیٛ بیه‌ به‌ دمیٛڵیٛ ئازاراوییٛ و بلوٙقی و زیێ پۆ ئینسانه‌كاوه‌ و پۆ ئاژه‌ڵه‌كاوه‌،"
                },
                {
                    "verse": 11,
                    "text": "و سیٛحربازه‌كیٛچ، وه‌رو دمیٛڵه‌كا، نه‌تاواشا وه‌روده‌م‌و موساینه‌ ویٛشا گیٛرا، چونكه‌ دمیٛڵیٛ پۆ گردو میسریه‌كاوه‌ بیٛنیٛ ،"
                },
                {
                    "verse": 12,
                    "text": "و یه‌ھوایچ دڵ‌و فیٛرعه‌ونیش ڕه‌ق كه‌رد و ئاڎیچ گوٙشش نه‌گیٛرت چه‌نه‌شا ھه‌رچه‌نی یه‌ھوا به‌ موسایش فه‌رماوا بیٛ،"
                },
                {
                    "verse": 13,
                    "text": "ئینجا یه‌ھوا به‌ موسایش فه‌رماوا: (سه‌وای به‌یانی زو ھورزه‌ و لوه‌ په‌ی لاو فیٛرعه‌ونی و وه‌روده‌میشه‌نه‌ مدره‌ره‌ و په‌نه‌ش واچه‌ : [یه‌ھوا خوڎاو عیبرانیه‌كا ئه‌پیٛسه‌ فه‌رماووٙ: ( خه‌ڵكه‌كه‌یم كیانه‌ به‌رۆ په‌ی ئانه‌ی په‌رسام."
                },
                {
                    "verse": 14,
                    "text": "چونكه ئی جاره‌ گردو ده‌رد و به‌ڵایه‌كام مارو مل‌و ویٛت و خزمه‌ڎكاره‌كاته‌ره‌ و خه‌ڵكه‌كه‌یته‌ره‌ په‌ی ئانه‌یه‌ بزانی كه‌ جه‌ سه‌رانسه‌رو زه‌مینینه‌ ھیچ كه‌سێوه‌ته‌ر نیا پیٛسه‌ من،"
                },
                {
                    "verse": 15,
                    "text": "چونكه‌ ئه‌گه‌ر ده‌سم دریٛژ كه‌ردێ و به‌ نه‌وه‌شی دابیێم وه‌نه‌و ویٛت و خه‌ڵكه‌كه‌یڎ، ئانه‌ بیٛ شك كه‌ سه‌رو زه‌مینیۆ به‌ته‌مامی سه‌ڕیابیٛنیۆ،"
                },
                {
                    "verse": 16,
                    "text": "به‌ڵام به‌مه‌خسه‌ڎو ئانه‌ی توٙم ئاسته‌نیۆ كه‌ ده‌سه‌ڵات‌و ویٛمڎ نیشانه‌ ده‌و، په‌ی ئانه‌یه‌ كه‌ توٙ نامیٛم جاڕه‌ ده‌ی دلیٛ گردو زه‌مینیره‌،"
                },
                {
                    "verse": 17,
                    "text": "به‌ڵام توٙ ھه‌ڵای ویٛڎ به‌زل مزانی، و خه‌ڵكه‌كه‌یم مه‌كیانی به‌رۆ ."
                },
                {
                    "verse": 18,
                    "text": "ئاگاڎاربه!‌ ئانا من سه‌وای ئی وه‌خته‌ ته‌وه‌رگێوه‌ وارنو مل‌و میسریره‌ كه‌ جه‌ تاریٛخ‌و دروس كه‌رده‌یشۆ تا ئیسه‌ ته‌وه‌رگه‌ی چانیٛش نه‌وارێبوٙ مله‌ره‌،"
                },
                {
                    "verse": 19,
                    "text": "ھه‌رپۆچی ئیسه‌یچ فه‌رمانه‌ كه‌ره‌ كه‌ ھه‌رچی گه‌له‌ و گاوه‌ل ھه‌ن كوٙكریاوه‌ جه‌ گه‌وڕێوه‌نه‌ پاریٛزیا و ئا خه‌ڵكه‌ و ئاژه‌ڵیٛچه‌ كه‌ جه‌ ده‌ر و ده‌شته‌نه‌ مه‌ناوه‌ ته‌وه‌رگه‌ واروٙ ملشاره‌ ، و مرا .)])"
                },
                {
                    "verse": 20,
                    "text": "بازێ جه‌ خزمه‌ڎكاره‌كا‌و فیٛرعه‌ونی، ئانیٛ كه‌ جه‌ وشه‌و یه‌ھوای ته‌رسێبیٛنیٛ، به‌ په‌له‌ په‌ل خزمه‌ڎكاره‌كیٛشا و چه‌نی ئاژه‌ڵه‌كاشا ئاوردیٛشاوه‌ په‌ی یانه‌ی ،"
                },
                {
                    "verse": 21,
                    "text": "به‌ڵام ئه‌ویٛ ته‌ریٛشا كه‌ گوٙششا نه‌ گیٛرت په‌ی وشه‌و یه‌ھوای ، خزمه‌ڎكاره‌كیٛ ویٛشا و ئاژه‌ڵه‌كیٛشا گلشا دێوه‌ جه‌ ده‌ر و ده‌شته‌نه‌،"
                },
                {
                    "verse": 22,
                    "text": "ئیسه‌یچ یه‌ھوا به‌ موسایش فه‌رماوا: (ده‌سڎ دریٛژ كه‌ره‌ ڕوه‌و ئاسمان، په‌ی ئانه‌ی ته‌وه‌رگه‌ واروٙ مل‌و گردو خاك‌و میسریره‌ و سه‌رو خه‌ڵكه‌كه‌یره‌ و سه‌رو ئاژه‌ڵه‌كاره‌ و سه‌رو گردو گیواوه‌كاو دلیٛ ده‌ر و ده‌شته‌كاو میسریره‌.)"
                },
                {
                    "verse": 23,
                    "text": "ئینجا موسایچ گوٙچانه‌كیٛش دریٛژه‌ش كه‌رده‌ ڕوه‌و ئاسمان و یه‌ھوایچ جه‌ ئاسمانۆ ھه‌وره‌تریٛشقه‌ و ئاییٛر و ته‌وه‌رگه‌ش وارنا مل‌و خاكه‌كه‌یره‌ و یه‌ھوا ته‌وه‌رگه‌ش وارنا ملو گردو خاك و میسریره‌ ."
                },
                {
                    "verse": 24,
                    "text": "ته‌وه‌رگه‌ وارا و ھه‌وره‌ تریٛشقیٛچ ده‌سشا كه‌رد چه‌خماخه‌ شانای دلیٛ ڕاسه‌‌و ته‌وه‌رگه‌كیٛنه‌،و ته‌وه‌رگه‌كیٛ ئانڎه‌ قه‌وه‌ته‌بیٛ كه‌ تا ئیسه‌ چیٛوی چانه‌ نه‌بیه‌ن جه‌ تاریٛخ‌و خاك‌و میسرینه‌،چا وه‌ختۆن كه‌ بیه‌ن به‌ میلله‌ت"
                },
                {
                    "verse": 25,
                    "text": "و ته‌وه‌رگه‌ داش وه‌نه‌و گردو خاك‌و میسری، وه‌نه‌و گردو ئانیشا كه‌ جه‌ ده‌ر و ده‌شته‌نه‌ بیٛنیٛ، جه‌ ئینسانی‌ و ئاژه‌ڵی و گژوگیواوی، گردش كوێ و گردو دره‌خته‌كاو ده‌ر و ده‌شتیچش ماڕێوه‌،"
                },
                {
                    "verse": 26,
                    "text": "ته‌نیا جه‌ خاك‌و گوٙشه‌نینه‌ كه‌ ئیسرائیلیه‌كیٛش چه‌نه‌ بیٛنیٛ ، ته‌وه‌رگه‌ نه‌وارا،"
                },
                {
                    "verse": 27,
                    "text": "ھه‌رپۆچی فیٛرعه‌ون كیاناش شوٙنه‌و موسای و ھارونیره‌ و په‌نه‌ش واتیٛ: (ئی جاره‌یچه‌ گوناحم گه‌رده‌ن، یه‌ھوا ڕاس و دروسا ، به‌ڵام من و خه‌ڵكه‌كه‌م گوناحكاریٛنمیٛ،"
                },
                {
                    "verse": 28,
                    "text": "جه‌ یه‌ھوای لاڵیه‌یدیٛوه‌ چونكه‌ ھه‌وره‌‌ تریٛشقه‌ و ته‌وه‌رگه‌كیٛ خوڎای فره‌ فریٛنیٛ، منیچ كیانوتا به‌رۆ و ئیتر شمه‌یچ چیٛگه‌ مه‌مه‌ندیٛوه‌.)"
                },
                {
                    "verse": 29,
                    "text": "و موسایچ په‌نه‌ش واڎ: (ھه‌رئانڎه‌ جه‌ شاره‌كه‌نه‌ لوانیٛ به‌رۆ، ده‌سیٛم په‌ی یه‌ھوای به‌رزیٛ كه‌رووه‌ و ھه‌وره‌ تریٛشقه‌كیٛ مدراوه‌ و جارێته‌ر ته‌وه‌رگه‌ مه‌واروٙ، په‌ی ئانه‌ی بزانی كه‌ زه‌مین ھین‌و یه‌ھوایا،"
                },
                {
                    "verse": 30,
                    "text": "به‌ڵام ئانه‌یه‌ مزانو كه‌ توٙ و خزمه‌ڎكاره‌كیٛڎ ھه‌ڵای جه‌ یه‌ھوای مه‌ته‌رسدیٛ.)"
                },
                {
                    "verse": 31,
                    "text": "ئیسه‌یچ گوڵه‌ كه‌تان و گوڵه‌ یه‌ویٛ ھه‌ردویشا مه‌ڕیێ به‌ ته‌وه‌رگه‌كیٛ، چونكه‌ یه‌ویٛ یاوێبیٛنیٛ په‌نه‌ و كه‌تانیچ ھه‌راڵه‌ش كه‌رده‌بیٛ،"
                },
                {
                    "verse": 32,
                    "text": "به‌ڵام گه‌نمیٛ و ماش دلیٛنه‌ نه‌شییٛ چونكه‌ دیٛر چه‌كه‌ره‌ كه‌را،"
                },
                {
                    "verse": 33,
                    "text": "ھه‌رپۆچی موسا لاو فیٛرعه‌ونیۆ لوا به‌رۆ و شاره‌كه‌ش جیا ئاست و ده‌سیٛش په‌ی یه‌ھوای به‌رزیٛ كه‌ردێ و ئیتر ھه‌وره‌ تریٛشقه‌كیٛ و ته‌وه‌رگه‌كیٛ مدرێوه‌، و ئیتر واران نه‌وارا سه‌رو زه‌مینی."
                },
                {
                    "verse": 34,
                    "text": "وه‌ختێ فیٛرعه‌ون دیش كه‌ واران و ته‌وه‌رگه‌ و ھه‌وره‌ تریٛشقه‌كیٛ مدرێوه‌، ئیتر جارێوه‌ته‌ر گوناحش كه‌رد و ویٛش و خزمه‌ڎكاره‌كیٛش دڵ‌و ویٛشا ڕه‌ق كه‌رد،"
                },
                {
                    "verse": 35,
                    "text": "ھه‌رپۆچی فیٛرعه‌ون به‌ دڵ ڕه‌قی مه‌نۆ و خه‌ڵك‌و ئیسرائیلیش نه‌كیانێ به‌رۆ ھه‌ر پا شیٛوه‌ كه‌ یه‌ھوا سه‌رو ده‌س‌و موسایره‌ فه‌رماوابیٛش ."
                }
            ]
        },
        {
            "chapter": 10,
            "audio_link": "https://media.ipsapps.org/hac/hac-audio/EXO_010.mp3",
            "verses": [
                {
                    "verse": 1,
                    "text": "یه‌ھوا به‌ موسایش فه‌رماوا: (لوه‌ په‌ی لاو فیٛرعه‌ونی چونكه‌ دڵ‌و ئاڎی و دڵ‌و خزمه‌ڎكاره‌كاش ڕه‌قم كه‌رده‌ن، په‌ی ئانه‌ی موعجیٛزه‌كام دلیٛ ئی خاكه‌ینه‌ ئه‌نجام ده‌و."
                },
                {
                    "verse": 2,
                    "text": "و په‌ی ئانه‌ی كه‌ تاوی به‌ زاڕوٙڵه‌كات و زاڕوٙڵه‌و زاڕوٙڵه‌كاڎ واچی: كه‌ من چه‌نی گاڵته‌م كه‌رده‌ن به‌ میسریه‌كا، و چه‌نی موعجیٛزه‌كیٛم ئه‌نجام دێنیٛ دلیٛشانه‌ و په‌ی ئانه‌ی بزانی كه‌ من یه‌ھوانا.)"
                },
                {
                    "verse": 3,
                    "text": "ھه‌رپۆچی موسا و ھارون ئامێ په‌ی لاو فیٛرعه‌ونی و په‌نه‌شا واڎ: (یه‌ھوا خوڎا‌و عیبرانیه‌كا ئه‌پیٛسه‌ فه‌رماووٙ: [ھه‌تاكه‌ی ڕازی مه‌بی ملكه‌چم بی، خه‌ڵكه‌كه‌یم كیانه‌ به‌رۆ په‌ی ئانه‌ی په‌رسام؟"
                },
                {
                    "verse": 4,
                    "text": "چونكه‌ ئه‌گه‌ر ڕه‌ڎش كه‌ریۆ په‌ی ئانه‌ی خه‌ڵكه‌كه‌یم نه‌كیانی به‌رۆ، ئانه‌ منیچ سه‌وای كوللیٛ كیانو سه‌رو خاكه‌كه‌یڎ،"
                },
                {
                    "verse": 5,
                    "text": "و ئاڎیچیٛ به‌ته‌مامی ڕوه‌‌و زه‌مینی پوٙژناره‌ به‌ جوٙرێ كه‌ نه‌تاوی زه‌مینی وینی، و گردو ئا چیٛوایچه‌ وه‌را كه‌ جه‌دماو ته‌وه‌رگه‌كیٛوه‌ په‌یڎ مه‌نه‌نۆ ، و گردو ئا دره‌ختایچه‌ وه‌را كه‌ جه‌ ده‌ر و ده‌شته‌نه‌ زیێنیٛ په‌یڎ،"
                },
                {
                    "verse": 6,
                    "text": "ئاڎیٛ یانه‌كات و یانه‌كاو خزمه‌ڎكاره‌كات و گردو یانه‌كاو میسری په‌ڕ كه‌را ، و ئا‌ڎیٛ چانه‌یه‌ فره‌ته‌ریٛبا كه‌ تا ئیسه‌ باوباپیراڎ دییٛنیٛشا.]) ئینجا موسا لاش ھوركه‌رد و فیٛرعه‌ونش جیا ئاست،"
                },
                {
                    "verse": 7,
                    "text": "خزمه‌ڎكاره‌كیٛ واتشا به‌ فیٛرعه‌ونی: (تاكه‌ی ئینه‌ بوٙ به‌ ته‌ڵه‌ په‌یما؟ پیایه‌كا كیانه‌ به‌رۆ په‌ی ئانه‌ی یه‌ھوای خوڎایشا په‌رسا. ئایا ھه‌ڵای مه‌زانی كه‌ میسر ویٛران بیه‌ن؟)"
                },
                {
                    "verse": 8,
                    "text": "ھه‌رپۆچی موسا و ھارونشا گیٛڵنێوه‌ په‌ی لاو فیٛرعه‌ونی و ئاڎیچ په‌نه‌ش واتیٛ: (لودیٛ و یه‌ھوای خوڎایتا په‌رسدیٛ، به‌ڵام په‌نه‌م واچدیٛ تا بزانو كیٛ و كیٛ ملا؟)"
                },
                {
                    "verse": 9,
                    "text": "و موسایچ جوابش داوه‌ و واتش: (ئیٛمه‌ گردما ملمیٛ به‌ گه‌نج و پیر و كوڕ و كناچه‌ وگه‌له‌ و گاوه‌له‌كه‌یماوه‌ چونكه‌ جه‌ژنه‌ كه‌رمیٛ په‌ی یه‌ھوای .)"
                },
                {
                    "verse": 10,
                    "text": "ئینجا فیٛرعه‌ون په‌نه‌ش واتیٛ: ( قه‌سه‌م وه‌رو به‌ یه‌ھوای كه‌ ھه‌رگیز ڕامه‌ڎه‌و ژه‌ن و زاڕوٙڵه‌كاتا چه‌نی ویٛتا به‌ردیٛ چونكه‌ ئاشكران كه‌ چیٛوێ ئینا چیٛرو سه‌ره‌یتانه‌.)"
                },
                {
                    "verse": 11,
                    "text": "نا پاسه‌ مه‌بوٙ"
                },
                {
                    "verse": 12,
                    "text": "و یه‌ھوا به‌ موسایش فه‌رماوا: (ده‌سڎ دریٛژ كه‌ره‌ په‌ی سه‌رو خاك‌و میسری، په‌ی ئاورده‌ی كوللا، په‌ی ئانه‌ی كوللیٛ به‌یا به‌رۆ په‌ی سه‌رو خاك‌و میسری و په‌ی ئانه‌ی گردو سه‌وزاییه‌كاو خاك‌و میسری وه‌را كه‌ دماو ته‌وه‌رگه‌كیٛوه‌ مه‌نه‌نۆ.)"
                },
                {
                    "verse": 13,
                    "text": "و موسایچ گوٙچانه‌كیٛش به‌رزه‌ش كه‌ردۆ سه‌رو خاك‌و میسری، و به‌ دریٛژایی ئا شه‌و و ڕوٙیه‌، یه‌ھوا ھه‌وێوه‌ وه‌رھورزیش ھوركه‌رد سه‌رو خاكه‌كه‌ی و وه‌ختێ به‌یانی ڕوٙ بیۆ، ھه‌وا وه‌رھورزیه‌كه‌ كوللیٛش ئاوردیٛبیٛنیٛ چه‌نی ویٛش،"
                },
                {
                    "verse": 14,
                    "text": "كوللیٛ ئامێ و نیشتیٛوه‌ سه‌رو گردو خاك‌و میسریۆ، و ژماره‌شا ئنڎه‌ فره‌بیٛ كه‌ نه‌ وه‌ڵته‌ریٛ و نه‌ دماته‌ر ھه‌رگیز ئانڎه‌ كوللیٛ نه‌پیٛویێنیٛ،"
                },
                {
                    "verse": 15,
                    "text": "وه‌رو ئانه‌یه‌ كوللیٛ گردو خاك‌و میسریشا پوٙژناره‌، و ئیتر خاكه‌كه‌ تاریك بی و گردو سه‌وزایی زه‌مینه‌كه‌یشا وارد، و گردو میوه‌و دره‌خته‌كایچ كه‌ جه‌ دماو ته‌وه‌رگه‌كیٛوه‌ مه‌نیٛبیٛنیٛوه‌، و ھیچ چیٛوێ به‌ سه‌وزی نه‌مه‌نۆ، نه‌ پۆ دره‌خته‌كاوه‌ و نه‌ پۆ ئا گژوگیواواو جاڕه‌خه‌لاوه‌ كه‌ جه‌ گردو خاك‌و میسرینه‌ بیٛنیٛ."
                },
                {
                    "verse": 16,
                    "text": "ھه‌رپۆچی فیٛرعه‌ون به‌په‌له‌ موسا و ھارونش چڕییٛ و په‌نه‌ش واتیٛ: (من گوناحم كه‌رده‌ن ده‌رھه‌ق به‌ یه‌ھوای و ده‌رھه‌ق به‌ شمه‌یچ،"
                },
                {
                    "verse": 17,
                    "text": "ھه‌رپۆچی تكاتا وه‌نه‌ كه‌رو به‌س ئی جاره‌ چی گوناحه‌یمه‌ وه‌شیٛ بیدیٛ، و لاو یه‌ھوای خوڎایتاوه‌ لاڵیه‌یدیٛوه‌ په‌یم، په‌ی ئانه‌ی ئی به‌ڵا و سزا كوشنڎیٛمه‌ چه‌نه‌ دور داروٙوه‌.)"
                },
                {
                    "verse": 18,
                    "text": "و موسایچ جه‌ حزورو فیٛرعه‌ونینه‌ لوا به‌رۆ و جه‌ یه‌ھوای لاڵیاوه‌،"
                },
                {
                    "verse": 19,
                    "text": "و یه‌ھوا سیاوێوه‌ وه‌رنیشتی تنڎش ھوركه‌رد ڕوه‌و به‌حری سوری و گردو ئا كوللاشه‌ ھورگیٛرتیٛ و فڕه‌ش دێ دلیٛ به‌حری سوری و ھیچ كوللێوه‌ جه‌ گردو میسرینه‌ نه‌مه‌نۆ."
                },
                {
                    "verse": 20,
                    "text": "به‌ڵام یه‌ھوا دڵ‌و فیٛرعه‌ونیش ڕه‌ق كه‌رد و ئاڎیچ خه‌ڵك‌و ئیسرائیلش نه‌كیانێ به‌رۆ."
                },
                {
                    "verse": 21,
                    "text": "ئینجا یه‌ھوا به‌ موسایش فه‌رماوا: ده‌سڎ دریٛژ كه‌ره‌ ڕوه‌و ئاسمان په‌ی ئانه‌یه‌ تاریكیێوه‌ بێ سه‌رو خاك‌و میسری به‌ جوٙرێ كه‌ چه‌م چه‌می نه‌وینوٙ،"
                },
                {
                    "verse": 22,
                    "text": "ھه‌رپۆچی موسا ده‌سش دریٛژكه‌رد ڕوه‌و ئاسمان‌ و تاریكیێوه‌ ھه‌س په‌ی ماوه‌و یه‌ریٛ ڕوا كۆڎ سه‌رو گردو خاك‌و میسری،"
                },
                {
                    "verse": 23,
                    "text": "و میسریه‌كیٛ نه‌تاواشا یوٙترینی وینا، و ھیچ كه‌سێوه‌یچ به‌رزنه‌بیۆ یاگیٛ ویٛشه‌نه‌ په‌ی ماوه‌و یه‌ریٛ ڕوا. به‌ڵام گردو یانه‌كاو ئیسرائیلی ڕوٙشنایی جه‌ یاگیٛ ئه‌وانیشته‌بییه‌یشانه‌ بیٛ."
                },
                {
                    "verse": 24,
                    "text": "ئینجا فیٛرعه‌ون موساش چڕی و په‌نه‌ش واڎ: (لوٙدیٛ و یه‌ھوای په‌رسدیٛ، به‌ڵام من ته‌نیا گه‌له‌ و گاوه‌له‌كه‌یتا گل مڎه‌وه‌، ھه‌رپاسه‌ ژه‌ن‌ و زاڕوٙڵه‌كیٛتا تاوا چه‌نیتا بلا)"
                },
                {
                    "verse": 25,
                    "text": "و موسایچ جوابش داوه‌ و واتش: (مشیوٙ توٙ ڕاماده‌ی په‌نه‌ تاوه‌كو ئاژه‌ڵ به‌رمیٛ چه‌نی ویٛما ھه‌تاوه‌كو كه‌رمیٛشا قوربانی و قوربانی سوٙچنای په‌ی یه‌ھوای خوڎایما"
                },
                {
                    "verse": 26,
                    "text": "و ھه‌رپاسه گه‌له‌ و گاوه‌له‌كه‌یچما چه‌نیما ملا ته‌نانه‌ڎ سمێوه‌یچشا چه‌نه‌ جیا مه‌مه‌نوٙ، چونكه‌ بازێ چاڎیشا كه‌رمیٛ قوربانی په‌ی یه‌ھوای خوڎایما، و ئیٛمه‌ مه‌زانمیٛ چیٛش كه‌رمیٛ به‌ قوربانی په‌ی یه‌ھوای ھه‌تا یاومیٛ ئاگه‌.)"
                },
                {
                    "verse": 27,
                    "text": "به‌ڵام یه‌ھوا دڵ‌و فیٛرعه‌ونیش ڕه‌ق كه‌رد و ئاماڎه‌ نه‌بیٛ خه‌ڵك‌و ئیسرائیلی كیانوٙ به‌رۆ."
                },
                {
                    "verse": 28,
                    "text": "ئینجا فیٛرعه‌ون په‌نه‌ش واڎ: گومبه‌ وه‌رو چه‌مامۆ، و دڵنیابه‌ چانه‌یه‌ كه‌ جارێوه‌ته‌ر ده‌م‌ و چه‌م‌و من مه‌وینیۆ، چونكه‌ ئا ڕوه‌ی كه‌ چه‌مڎ به‌ دلیٛ چه‌مام گنوٙ، مری."
                },
                {
                    "verse": 29,
                    "text": "و موسایچ جوابش داوه‌ و واتش: ھه‌ر پا شیٛوه‌ی كه‌ واتڎ ، جارێوه‌ ته‌ر دلیٛ چه‌ماڎ مه‌وینووه‌."
                }
            ]
        },
        {
            "chapter": 11,
            "audio_link": "https://media.ipsapps.org/hac/hac-audio/EXO_011.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: به‌ڵێوه‌ ته‌ر مارو مل‌و فیٛرعه‌ونی و مل‌و میسریره‌، دماو ئانه‌یچ فیٛرعه‌ون كیانوٙتا به‌رۆ، و به‌ته‌مامه‌تی چیٛگه‌ كه‌روٙتا به‌رۆ ."
                },
                {
                    "verse": 2,
                    "text": "پی شیٛوه‌ به‌ خه‌ڵكه‌كه‌ی واچه‌ با ھه‌ر پیێوه‌ و ھه‌ر ژه‌نێوه‌ جه‌ ھامسایه‌كاشا داواو ئاڵتون و زیوی كه‌را.)"
                },
                {
                    "verse": 3,
                    "text": "ئیسه‌یچ یه‌ھوا خه‌ڵك‌و میسریش میٛھره‌بانیٛ كه‌ردیٛ په‌ی ئیسرائیلیه‌كا، و ھه‌رپاسه‌ موسایچ پیێوه‌ بیٛحه‌د گۆره‌ بیٛ جه‌ خاك‌و میسرینه‌‌ وه‌روچه‌ماو خزمه‌ڎكاره‌كا‌و فیٛرعه‌ونی و خه‌ڵكه‌كه‌یۆ."
                },
                {
                    "verse": 4,
                    "text": "و موسایچ واتش: (یه‌ھوا ئه‌پیٛسه‌ فه‌رماووٙ: [من جه‌ ده‌وروبه‌رو نیمه‌ شه‌وینه‌ گیٛڵو دلیٛ میسریره‌،"
                },
                {
                    "verse": 5,
                    "text": "و گرد كوڕه‌ نوٙبه‌رێوه‌ میسری مروٙ، جه‌ كوڕه‌ نوٙبه‌ره‌كه‌و فیٛرعه‌ونیۆ كه‌ ئینا سه‌رو ته‌خت‌و پاشایه‌تیه‌كه‌یشۆ، ھه‌تا كوڕه‌ نوٙبه‌ره‌و كاره‌كه‌رێوه‌ كه‌ ئینا سه‌رو ھاره‌یۆ و ھه‌رپاسه‌ نوٙبه‌ره‌و گرد ئاژه‌ڵێوه‌یچ،"
                },
                {
                    "verse": 6,
                    "text": "و شیوه‌ن و گره‌وایێوه‌ ڕوه‌ مڎوٙ جه‌ گردو خاك‌و میسرینه‌ كه‌ ھه‌رگیز وه‌ڵته‌ریٛ ڕوه‌ش نه‌ڎان و گره‌وای چانه‌ ھه‌رگیز جارێوه‌ ته‌ر ڕوه‌ مه‌ڎوٙ،"
                },
                {
                    "verse": 7,
                    "text": "به‌ڵام ده‌رھه‌ق به‌ ھیچ ئیسرائیلیێوه‌یچ، ته‌نانه‌ڎ توتێوه‌یچ نه‌ وه‌نه‌و ئینسانیشا و نه‌ وه‌نه‌و ئاژه‌ڵیشا مه‌گه‌فوٙ ، په‌ی ئانه‌یه‌ بزانیوٙ كه‌ یه‌ھوا فه‌رق وزوٙ به‌ین‌و میسری و ئیسرائیلی.]"
                },
                {
                    "verse": 8,
                    "text": "و گردو خزمه‌ڎكاره‌كاڎ مه‌یا لام و وه‌رو ده‌میمه‌نه‌ ملا چوٙكه‌ره‌ و په‌نه‌م ماچا: [لوٙدیٛ، گردو ئا خه‌ڵكه‌یه‌ كه‌ ئینێ وه‌رو په‌یاتانه‌. ] و دماو ئانه‌یچه‌ ملو به‌رۆ. ئینجا موسا فره‌ به‌ توڕه‌ییۆ لاو فیٛرعه‌ونیۆ زیاره‌.)"
                },
                {
                    "verse": 9,
                    "text": "و یه‌ھوا به‌ موسایش فه‌رماوا: (فیٛرعه‌ون گوٙش مه‌گیٛروٙ په‌ی قسه‌كاڎ، په‌ی ئانه‌یه‌ موعجیٛزه‌كیٛم دلیٛ میسرینه‌ فره‌ته‌ریٛ با.)"
                },
                {
                    "verse": 10,
                    "text": "و موسا و ھارونیچ گردو ئا موعجیٛزاشا كه‌ردیٛ وه‌روده‌م‌و فیٛرعه‌ونینه‌ ، به‌ڵام یه‌ھوایچ دڵ‌و فیٛرعه‌ونیش ڕه‌ق كه‌رد، و ئاڎیچ خه‌ڵك‌و ئیسرائیلی جه‌ خاكه‌كه‌شه‌نه‌ نه‌كه‌ریٛ به‌رۆ."
                }
            ]
        },
        {
            "chapter": 12,
            "audio_link": "https://media.ipsapps.org/hac/hac-audio/EXO_012.mp3",
            "verses": [
                {
                    "verse": 1,
                    "text": "ئیسه‌یچ یه‌ھوا جه‌ خاك‌و میسرینه‌ به‌ موسای و ھارونیش فه‌رماوا:"
                },
                {
                    "verse": 2,
                    "text": "(ئی مانگیٛ په‌ی شمه‌ بوٙ به‌ یوه‌مینه‌ جه‌ مانگه‌كاو ساڵیٛ ."
                },
                {
                    "verse": 3,
                    "text": "قسیٛ كه‌ردیٛ په‌ی گردو كوٙمه‌ڵ‌و ئیسرائیلی و په‌نه‌شا واچدیٛ: [جه‌ ده‌یه‌مین ڕوٙو ئی مانگیٛنه‌ با ھه‌ر كه‌سه‌و وه‌رێوه‌ یان بزڵێوه‌ به‌روٙ په‌ی ویٛش، به‌پاو خانه‌واڎه‌‌و تاتاشا، په‌ی ھه‌ر خانه‌واڎێوه‌ وه‌رێوه‌ یان بزڵێوه‌."
                },
                {
                    "verse": 4,
                    "text": "و ئه‌گه‌ر ھه‌رخیٛزانێوه‌یچ وچكله‌ بی و كه‌م بی په‌ی ورێوه‌ یان بزڵێوه‌، ئانه‌ با ھامبه‌شی كه‌روٙ چه‌نی نزیكته‌رین ھامسایش به‌پاو ژماره‌و كه‌ساو خیٛزانه‌كه‌ی ، په‌ی ھه‌ركه‌سێوه‌ به‌پاو ئا ئه‌نڎازه‌یه‌ كه‌ وه‌روٙش."
                },
                {
                    "verse": 5,
                    "text": "و ئا وه‌ره‌ یان ئا بزڵه‌ی كه‌ شمه‌ ھورش چندیٛ، عومرش ساڵێوه‌ بوٙ و نیٛرێوه‌ بیٛ عه‌یب بوٙ، یوٙ بوٙ جه‌ مه‌ییٛ یان جه‌ بزیٛ."
                },
                {
                    "verse": 6,
                    "text": "و شمه‌ وه‌ره‌ یان بزڵه‌و قوربانیه‌كه‌ی لاو ویٛتاوه‌ گل مڎه‌یدیٛوه‌ تا ڕوٙو چوارده‌ھه‌مینی چی مانگیٛنه‌، و ئا ڕوه‌ گردو كوٙمه‌ڵ‌و ئیسرائیلی كوٙباوه‌ و ده‌مه‌و ویٛره‌گا كه‌ وه‌ره‌تاو لوا كه‌له‌ره‌ قوربانیه‌كه‌ی سه‌ره‌بڕا،"
                },
                {
                    "verse": 7,
                    "text": "و ئاڎیچیٛ بازێ جه‌ ونه‌كیٛ به‌را و مڎاش وه‌نه‌و لای سه‌ری و لاته‌مواو‌ چوارچیٛوه‌‌و به‌ره‌و ئا یانه‌یه‌ كه‌ گوٙشت‌و قوربانیه‌كه‌یش چه‌نه‌ وریوٙ،"
                },
                {
                    "verse": 8,
                    "text": "و ھه‌ر چا شه‌وه‌نه‌ ئا گوٙشته‌ی كه‌ به‌ ئاییٛر بریٛژیان پۆ نانی بیٛ خومره‌یۆ و سه‌وزه‌ی تاڵیۆ وه‌راش،"
                },
                {
                    "verse": 9,
                    "text": "مه‌وه‌ردیٛش به‌ كاڵی و به‌ گریایی، به‌ڵكو به‌ بریٛژیایی سه‌رو ئاییٛریۆ، و سه‌ره‌و و قاچ و ورگ‌ و ڕیٛڵه‌خوه‌كاش بریٛژندیٛ،"
                },
                {
                    "verse": 10,
                    "text": "ھیچش چه‌نه‌ نمازدیٛوه‌ تا سه‌وای، و ئه‌گه‌ر ھه‌رچنڎه‌ش چه‌نه‌ مه‌نۆ تا سه‌وای سوٙچندیٛش."
                },
                {
                    "verse": 11,
                    "text": "و ئه‌پیٛسه‌ وه‌ردیٛش، چاكیٛتا په‌یش ھورماڵدیٛ و پاڵه‌یه‌كیٛتا با پاتانه‌با، و با گوٙچانه‌كیٛچتا ده‌ستاوه‌با و به‌ په‌له‌ وه‌ردیٛش ، چونكه‌ ئی ژه‌مه‌ خوٙراكه‌ جه‌ژنه‌‌و ڕه‌ڎبیه‌ینه‌ په‌ی یه‌ھوای."
                },
                {
                    "verse": 12,
                    "text": "چونكه‌ من ئیٛشه‌و دلیٛ خاك‌و میسریره‌ ڕه‌ڎ بو و گردو نوٙبه‌ره‌و میسریه‌كا دلیٛنه‌ به‌رو، جه‌ ئینسانیۆ ھه‌تا ئاژه‌ڵ، و حوكم مڎه‌و سه‌رو گردو خوڎایه‌كاو میسریره‌، و من یه‌ھوانا،"
                },
                {
                    "verse": 13,
                    "text": "و ونه‌كیٛچ بوٙ به‌ نیشانێوه‌ سه‌رو سه‌ربه‌ره‌و ئا یاناوه‌ كه‌ شمه‌ چه‌نه‌شا ژیودیٛ، په‌ی ئانه‌یه‌ وه‌ختێ كه‌ ونه‌كیٛ وینو، سه‌رتاره‌ ویه‌رو و به‌ڵا و ویٛرانكاری نمارو ملتاره‌ وه‌ختێ كه‌ مڎه‌و وه‌نه‌و خاك‌و میسری،"
                },
                {
                    "verse": 14,
                    "text": "و ئیسه‌یچ ئی ڕوه‌ بوٙ به‌ یادگاری و شمه‌یچ به‌رده‌وام ئی مه‌راسیمه‌یه‌ كه‌ردیٛ و بوٙ به‌ مه‌راسیمێوه‌ په‌ی یه‌ھوای و په‌ی وه‌چه‌كاتا و بوٙ به‌ فه‌رزێوه‌ ھه‌تاھه‌تایی كه‌ یه‌كبین ئی جه‌ژنیٛ كه‌ردیٛ"
                },
                {
                    "verse": 15,
                    "text": "په‌ی ماوه‌‌و حۆڎ ڕوا نانی بیٛ خومره‌ وه‌ردیٛ، جه‌ ئه‌وه‌ڵ ڕوٙوه‌ ھه‌رچی خومره‌ ھه‌ن یانه‌كاتانه‌ لاش به‌ردیٛ، چونكه‌ ھه‌ركه‌سێوه‌ جه‌ یوه‌م ڕوٙوه‌ تا حۆته‌مین ڕوٙ نانی خومره‌ڎار وه‌روٙ ، ئا كه‌سه‌ جه‌ خه‌ڵك‌و ئیسرائیلی بڕیوٙره‌ ،"
                },
                {
                    "verse": 16,
                    "text": "جه‌ یوه‌م ڕوٙنه‌ كوٙبیدیٛوه‌ به‌ مه‌خسه‌ڎو كوٙبیه‌یۆی پیروٙزی، و جه‌ حۆته‌مین ڕوٙیچه‌نه‌ ھه‌رپاسه‌. و چا ڕوانه‌ ھیچ ھه‌رمان و كارێوه‌ مه‌كه‌ردیٛ، بیٛجگه‌ جه‌ ئاماڎه‌ كه‌رده‌ی چاشتیٛ په‌ی گرد كه‌سێوه‌ كه‌ نان وه‌روٙ، و ئینه‌ گردو ئانه‌ینه‌ كه‌ شمه‌ كه‌ردیٛش،"
                },
                {
                    "verse": 17,
                    "text": "و ئی جه‌ژنه‌و فه‌تیره‌یه‌ پاریٛزندیٛ ، چونكه‌ جه‌ ھه‌مان ئی ڕوٙنه‌ بیٛ كه‌ سه‌روازه‌كیٛ شمه‌م ئاوردیٛ به‌رۆ جه‌ خاك‌و میسرینه‌ و وه‌چه‌ دماو وه‌چه‌ی ئی جه‌ژنیٛ كه‌ردیٛوه‌، پیٛسه‌ فه‌رزێوه‌ ھه‌تاھه‌تایی،"
                },
                {
                    "verse": 18,
                    "text": "جه‌ ویٛره‌گاو چوارده‌ھه‌مین ڕوٙو مانگه‌ی یوه‌مینیٛ، تا ویٛره‌گاو ڕوٙو ویس‌ و یوه‌مینی چی مانگیٛ، مه‌بوٙ نانی خومره‌ڎار وه‌ردیٛ،"
                },
                {
                    "verse": 19,
                    "text": "حۆڎ ڕویٛ مه‌بوٙ نانی خومره‌ڎار دلیٛ یانه‌كاتانه‌ بوٙ، چونكه‌ ئه‌گه‌ر ھه‌ركه‌سێوه‌، جا ئا كه‌سه‌ بیٛگانه‌ بوٙ یان جه‌ كوٙمه‌ڵ‌و ئیسرائیلی، نانی خومره‌ڎار وه‌روٙ، بڕیوٙره‌."
                },
                {
                    "verse": 20,
                    "text": "ھیچ چیٛوێوه‌ مه‌وه‌ردیٛ كه‌ خومره‌ش كریابوٙنه‌، جه‌ گردو یاگیٛ ئه‌وانیشته‌بیه‌كه‌یتانه‌ نانی بیٛ خومره‌ وه‌ردیٛ.])"
                },
                {
                    "verse": 21,
                    "text": "ئینجا موسا گردو پیره‌كاو ئیسرائیلش چڕییٛ و په‌نه‌ش واتیٛ: (شمه‌ ھه‌ریوٙتا وه‌رێوه‌ یان بزڵێوه‌ ھورچنوٙ به‌پا‌و خیٛزانه‌كه‌یتا و ئاژه‌ڵ‌و قوربانی ڕه‌ڎبیه‌ی سه‌ره‌ بڕوٙ،"
                },
                {
                    "verse": 22,
                    "text": "و شمه‌ ده‌سێوه‌ گیواوو زوفای به‌ردیٛ و چه‌قندیٛش دلیٛ ئا ونه‌و ئاژه‌ڵه‌یره‌ كه‌ ئینا دلیٛ ته‌شتینه‌ و بازێ چا ونیٛ كه‌ ئینا دلیٛ ته‌شته‌كه‌ینه‌، ساودیٛش سه‌رو سه‌ربه‌ره‌و یانه‌كاتاره‌ و لاته‌مواو به‌ره‌و یانه‌كاتاره‌، و ھیچ كه‌سێوه‌یچ جه‌ شمه‌ جه‌ دلیٛ به‌ره‌و یانه‌كه‌یشه‌نه‌ مه‌زیوٙره‌ تا به‌یانی."
                },
                {
                    "verse": 23,
                    "text": "و یه‌ھوا ڕه‌ڎ بوٙ په‌ی ئانه‌ی بڎوٙ وه‌نه‌و میسریه‌كا، وه‌ختێ ونه‌و سه‌ربه‌ره‌ی و ونه‌و لاته‌مواو به‌ره‌و یانه‌كاتا وینوٙ، ئا وه‌خته‌ یه‌ھوا سه‌رو به‌ره‌كه‌یره‌ ویه‌روٙ و ڕا مه‌ڎوٙ كه‌ فریشته‌و دلیٛنه‌ به‌رده‌ی بێ دلیٛ یانه‌كاتا و دلیٛتانه‌ به‌روٙ،"
                },
                {
                    "verse": 24,
                    "text": "و شمه‌ ئه‌ ئینه‌یچه‌ پاریٛزندیٛ پیٛسه‌ فه‌رزێوه‌ ھه‌تاھه‌تایی په‌ی ویٛتا و په‌ی وه‌چه‌كاتا،"
                },
                {
                    "verse": 25,
                    "text": "و ئینه‌یچه‌ پا شیٛوه‌ بوٙ، وه‌ختێ كه‌ شمه‌ ملدیٛ دلیٛ ئا خاكه‌یه‌ كه‌ یه‌ھوا مڎوٙتا په‌نه‌، ھه‌رپا شیٛوه‌ی كه‌ فه‌رماوانش، و شمه‌یچ ئی مه‌راسیمه‌یه‌ پاریٛزندیٛ،"
                },
                {
                    "verse": 26,
                    "text": "و ئیتر زاڕوٙڵه‌كیٛچتا چه‌نه‌تا په‌رسا و ماچاتا په‌نه‌ : [ئی مه‌راسیمه‌ ماناش چیٛشه‌نه‌؟]"
                },
                {
                    "verse": 27,
                    "text": "شمه‌یچ ماچدیٛ: [ئینه‌ قوربانی ڕه‌ڎبیه‌یا په‌ی یه‌ھوای كه‌ وه‌ختێ داش وه‌نه‌و خه‌ڵك‌و میسری، سه‌رو یانه‌كاو ئیسرائیلیه‌كاره‌ ڕه‌ڎ بی جه‌ میسره‌نه‌ و ئیٛمه‌ش ڕزگاریٛ كه‌ردیمیٛ]) و خه‌ڵكه‌كه‌یچ لوێ چوٙكه‌ره‌ په‌ی یه‌ھوای."
                },
                {
                    "verse": 28,
                    "text": "و خه‌ڵك‌و ئیسرائیلیچ لوێ و پا شیٛوه‌شا كه‌رد كه‌ یه‌ھوا فه‌رمانه‌ش كه‌ردیٛبیٛ به‌ موسای و ھارونی،"
                },
                {
                    "verse": 29,
                    "text": "و ئانه‌ بیٛ نیمه‌شه‌وه‌نه‌ یه‌ھوا داش وه‌نه‌و گردو نوٙبه‌ره‌كاو خاك‌و میسری، جه‌ نوٙبه‌ره‌كه‌و فیٛرعه‌ونیۆ، كه‌ سه‌رو ته‌خت‌و پاشایه‌تیۆ نیشته‌بیٛره‌، تاوه‌كو نوٙبه‌ره‌و ئا ئه‌سیره‌یه‌، كه‌ جه‌ حه‌بسخانه‌نه‌ بیٛ، و گردو نوٙبه‌ره‌و ئاژه‌ڵیچش گیٛرتۆ."
                },
                {
                    "verse": 30,
                    "text": "و ئا شه‌وه‌ فیٛرعه‌ون‌ و گردو خزمه‌ڎكاره‌كاش و گردو میسریه‌كا ھایشا بیۆ و گره‌وایێوه‌ گۆره ڕوه‌ش دا جه‌ میسره‌نه‌، چونكه‌ ھیچ یانێوه‌ نه‌بیٛ كه‌ مه‌ردێوه‌ش چه‌نه‌ نه‌بوٙ،"
                },
                {
                    "verse": 31,
                    "text": "ھه‌رچا شه‌وه‌نه‌ فیٛرعه‌ون كیاناش شوٙنه‌‌و موسای و ھارونیره‌ و چڕییٛش و په‌نه‌ش واتیٛ: (ھورزدیٛ و لوٙدیٛ به‌رۆ جه‌ دلیٛ خه‌ڵكه‌كه‌یمه‌نه‌، شمه‌ و ئیسرائیله‌كیٛ لوٙدیٛ و یه‌ھوای په‌رسدیٛ ھه‌ر پا شیٛوه‌ی كه‌ داواتا كه‌رده‌بیٛ،"
                },
                {
                    "verse": 32,
                    "text": "و ھه‌رپاسه‌ گه‌له‌ و گاوه‌له‌كه‌یتا به‌ردیٛ و لوٙدیٛ پا شیٛوه‌ی كه‌ واتتا و داواو به‌ره‌كه‌تیچ كه‌ردیٛ په‌ی من.)"
                },
                {
                    "verse": 33,
                    "text": "و میسریه‌كیٛچ فشارشا وست سه‌رو خه‌ڵكه‌كه‌ی تاوه‌كو په‌له‌ كه‌را و كه‌راشا به‌رۆ جه‌ خاكه‌كه‌نه‌، چونكه‌ واتشا : (ئنڎا ئیٛمه‌ گردما مرمیٛ ئه‌گه‌ر شمه‌ خاكه‌كه‌نه‌ نه‌لدیٛ به‌رۆ)"
                },
                {
                    "verse": 34,
                    "text": "ھه‌رپۆچی خه‌ڵكه‌كه‌یچ ته‌شت‌و ھه‌میره‌كاشا په‌ڕشا كه‌ردیٛ جه‌ ھه‌میری بیٛ خومره‌ و به‌ سه‌ردوٙڵه‌ پیٛتیٛشاوه‌ و دێشا سه‌رو شانه‌یشاره‌،"
                },
                {
                    "verse": 35,
                    "text": "و خه‌ڵك‌و ئیسرائیلیچ ھه‌رپا شیٛوه‌شا كه‌رد كه‌ موسای په‌نه‌ واتیٛبیٛنیٛ، و ئاڎیچیٛ داواو پارچه‌ زیو و ئاڵتون و جل‌و به‌رگیشا كه‌رده‌ جه‌ میسریه‌كا،"
                },
                {
                    "verse": 36,
                    "text": "و یه‌ھوایچ پاسه‌ش كه‌رد به‌ خه‌ڵكه‌كه‌ی كه‌ وه‌رو چه‌ماو میسریه‌كاوه‌ په‌سه‌نڎیٛ با ، و میسریه‌كیٛچ گردو ئا چیٛواشا په‌نه‌ به‌خشێ كه‌ داواشا چه‌نه‌ كه‌ردیٛبیٛنیٛ، ھه‌رپۆچی پی شیٛوه‌ ئاڎیٛ دوٙڵه‌مه‌نڎی میسریه‌كاشا به‌رد په‌ی ویٛشا،"
                },
                {
                    "verse": 37,
                    "text": "و خه‌ڵك‌و ئیسرائیلیچ به‌ پێ سه‌ره‌وكوییٛ بییٛوه‌ جه‌ ڕه‌عمسیٛسۆ ڕوه‌و سوٙكوٙت، كه‌ ژماره‌شا نزیكه‌و شش سه‌ڎ ھه‌زار پیایا بیٛنیٛ، ئینه‌ بیٛجگه‌ جه‌ زاڕوٙڵا."
                },
                {
                    "verse": 38,
                    "text": "و ژمارێوه‌ فراوان جه‌ خه‌ڵكی ته‌ری و گه‌له‌ و گاوه‌لی و ئاژه‌ڵی چه‌نیشا سه‌ره‌وكوییٛ بییٛوه‌،"
                },
                {
                    "verse": 39,
                    "text": "و ئاڎیٛ نانشا په‌ت پا ھه‌میره‌یه‌ كه‌ جه‌ میسرۆ ئاورده‌بیٛشا به‌رۆ،و نانی بیٛ خومره‌شا په‌ت چونكه‌ خومره‌ش نه‌كریابیٛنه‌، وه‌روئانه‌یه‌ ئاڎیٛ به‌ركریێبیٛنیٛ جه‌ میسره‌نه‌، و ئیتر نه‌تاویٛنیٛ دما گنا و مه‌ناوه‌ جه‌ میسره‌نه‌، و وه‌ختی ته‌مامشا ده‌سۆ نه‌بیٛ كه‌ نان و تفاق په‌ی ویٛشا دروس كه‌را،"
                },
                {
                    "verse": 40,
                    "text": "خه‌ڵك‌و ئیسرائیلی په‌ی ماوه‌و چوار سه‌ڎ و سی ساڵا جه‌ خاك‌و میسرینه‌ ژیوێ،"
                },
                {
                    "verse": 41,
                    "text": "و ھه‌ر جه‌ ھه‌مان ئی ڕوٙنه‌ بیٛ كه‌ دمایی ئامای چوارسه‌ڎ و سی ساڵه‌كه‌ی بیٛ، كه‌ گردو له‌شكره‌كاو یه‌ھوای جه‌ خاك‌و میسرینه‌ زیێره‌،"
                },
                {
                    "verse": 42,
                    "text": "ئینه‌ ئا شه‌ویٛنه‌ كه‌ یه‌ھوا یه‌كبین شه‌واریٛ گیٛریٛ په‌ی ئانه‌ی كه‌ به‌رشا باروٙ جه‌ خاك‌و میسرینه‌، و ئینه‌ ھه‌ر ئا شه‌ویٛنه‌ په‌ی یه‌ھوای كه‌ یه‌كبین شه‌واره‌گیٛریش چه‌نه‌ كریوٙ جه‌ لاو گردو خه‌ڵك‌و ئیسرائیلیۆ په‌ی گردو وه‌چه‌كاشا،"
                },
                {
                    "verse": 43,
                    "text": "یه‌ھوا به‌ موسای و ھارونیش فه‌رماوا: (ئینه‌ فه‌رزو ڕه‌ڎ بیه‌یا مه‌بوٙ ھیچ بیٛگانێوه‌ چه‌نه‌ش وه‌روٙ.)"
                },
                {
                    "verse": 44,
                    "text": "ھه‌ر خزمه‌ڎكارێوه‌ نیٛرینه‌ كه‌ شمه‌ به‌ زیو سانانتا، و خه‌ته‌نه‌تا كه‌رده‌ن، ئا وه‌خته‌ تاووٙ چه‌نه‌ش وه‌روٙ،"
                },
                {
                    "verse": 45,
                    "text": "و په‌نابه‌ر و به‌كریٛ گیریا مه‌تاوا چه‌نه‌ش وه‌را،"
                },
                {
                    "verse": 46,
                    "text": "و یانێوه‌نه‌ گوٙشته‌كه‌ی وه‌را، و مه‌بوٙ ھیچ جه‌ گوٙشته‌كه‌ی به‌را جبه‌رو یانه‌كه‌یۆ، و مه‌بوٙ ھیچ پیٛشێوه‌یچش ماڕا،"
                },
                {
                    "verse": 47,
                    "text": "و گردو خه‌ڵك‌و ئیسرائیلی جه‌ژنه‌ كه‌را."
                },
                {
                    "verse": 48,
                    "text": "به‌ڵام ئا كه‌سه‌ په‌نابه‌ره‌ كه‌ چه‌نی شمه‌ ژیووٙ جه‌ژنه‌و ڕه‌ڎبیه‌ی كه‌روٙ په‌ی یه‌ھوای، ئه‌وه‌ڵ جار گرد نیٛرینێوه‌ خیٛزانه‌كه‌یش خه‌ته‌نه‌ كریوٙ، و ئینجا تاووٙ نزیك بوٙوه‌ و جه‌ژنه‌ كه‌روٙ،و پیٛسه‌ ئا كه‌سه‌یشه‌ په‌نه‌ مێ، كه‌ جه‌ خاك‌‌و ئیسرائیلینه‌ په‌یڎا بیه‌ن، و به‌ڵام گرد نیٛرینێوه‌ خه‌ته‌نه‌ نه‌كریا مه‌تاووٙ چه‌نه‌ش وه‌روٙ،"
                },
                {
                    "verse": 49,
                    "text": "و بوٙ به‌ فه‌رزێوه‌ په‌ی ئا كه‌سه‌یه‌ كه‌ جه‌ خاكه‌كه‌نه‌ په‌یڎابیه‌ن و ھه‌م په‌ی ئا كه‌سه‌یچه‌ كه‌ په‌نابه‌را و دلیٛتانه‌ ژیووٙ.)"
                },
                {
                    "verse": 50,
                    "text": "و گردو خه‌ڵك‌و ئیسرائیلی پا شیٛوه‌شا كه‌رد كه‌ یه‌ھوا فه‌رمانه‌ش كه‌ردیٛبیٛ به‌ موسای و ھارونی،"
                },
                {
                    "verse": 51,
                    "text": "و ھه‌ر جه‌ ھه‌مان ئی ڕوٙنه‌ بیٛ، كه‌ یه‌ھوا خه‌ڵك‌و ئیسرائیلیش جه‌ خاك‌و میسرینه‌ ئاوردیٛ به‌رۆ به‌پاو له‌شكره‌كاشا ."
                }
            ]
        },
        {
            "chapter": 13,
            "audio_link": "https://media.ipsapps.org/hac/hac-audio/EXO_013.mp3",
            "verses": [
                {
                    "verse": 1,
                    "text": "یه‌ھوا به‌ موسایش فه‌رماوا:"
                },
                {
                    "verse": 2,
                    "text": "(گرد نوٙبه‌رێوه‌ نیٛرینه‌و زاڕوٙڎانه‌و خه‌ڵك‌و ئیسرائیلی بنیه‌ره‌ په‌ی من ، جا ئیتر ئینسان بوٙ یان ئاژه‌ڵ، چونكه‌ ئاڎیٛ ھینیٛ منه‌نیٛ.)"
                },
                {
                    "verse": 3,
                    "text": "و موسا به‌ خه‌ڵكه‌كه‌یش واڎ: (یاڎو ئی ڕوٙیه‌ كه‌ردیٛوه‌، ئا ڕوه‌ كه‌ شمه‌ جه‌ میسرۆ ئامایدیٛ به‌رۆ، و چا یاگیٛنه‌ كه‌ شمه‌ چه‌نه‌ش كریێبیٛندیٛ به‌ به‌نڎیٛ، چونكه‌ یه‌ھوا به‌ ده‌سێوه‌ قه‌وه‌تۆ شمه‌ش چی یاگیٛنه‌ ئاوردیدیٛ به‌رۆ، ھه‌رپۆچی مه‌بوٙ ھیچ نانێوه‌ خومره‌ڎار وه‌ردیٛ،"
                },
                {
                    "verse": 4,
                    "text": "چی ڕوٙنه‌ جه‌ مانگه‌و ئه‌ڤیڤینه‌، شمه‌ مایمه‌یدیٛ به‌رۆ،"
                },
                {
                    "verse": 5,
                    "text": "وه‌ختێ یه‌ھوا شمه‌ ماروٙ دلیٛ خاك‌و كه‌نعانیه‌كا و حیتیه‌كا و ئه‌موٙریه‌كا و حیڤیه‌كا و یه‌بوٙسیه‌كا، ئا خاكه‌ی كه‌ یه‌ھوا قه‌سه‌مش وارد په‌ی باوباپیریتا بڎوٙش به‌ شمه‌، ئا خاكه‌ی كه‌ ھه‌نگوین‌ و شوٙتش چه‌نه‌ چكوٙره‌، و جه‌ مانگه‌و ئه‌ڤیڤینه‌ شمه‌ یاڎو ئی مه‌راسیمه‌یه‌ كه‌ردیٛوه‌،"
                },
                {
                    "verse": 6,
                    "text": "حۆڎ ڕویٛ نانی بیٛ خومره‌ وه‌ردیٛ و جه‌ حۆته‌مین ڕوٙنه‌ جه‌ژنه‌ كه‌ردیٛ په‌ی یه‌ھوای،"
                },
                {
                    "verse": 7,
                    "text": "نانی بیٛ خومره‌ وریوٙ په‌ی ماوه‌و حۆڎ ڕوا، و با ھه‌میری خومره‌ڎار نه‌پیٛویوٙ دلیٛتانه‌، و مه‌بوٙ خومره‌یچ پیٛویوٙ دلیٛتانه‌ و جه‌ ھیچ یاگێوه‌ خاكه‌كه‌یتانه‌،"
                },
                {
                    "verse": 8,
                    "text": "چا ڕوٙنه‌ به‌ زاڕوٙڵه‌كاتا واچدیٛ: [وه‌رو ئانه‌ینه‌ كه‌ یه‌ھوا په‌ی منش كه‌رد، وختێ جه‌ میسرۆ ئاوردانیٛش به‌رۆ.]"
                },
                {
                    "verse": 9,
                    "text": "و ئینه‌یچه‌ بوٙ به‌ نیشانێوه‌ په‌یڎ سه‌رو ده‌سه‌كاتۆ و یادگاریێوه‌ دلیٛ چه‌ماتۆ، په‌ی ئانه‌ی كه‌ شه‌ریٛعه‌ت و یه‌ھوای سه‌رو زوانیتۆ بوٙ، چونكه‌ به‌ ده‌سێوه‌ قه‌وه‌تۆ توٙش جه‌ میسرۆ ئاوردی به‌رۆ،"
                },
                {
                    "verse": 10,
                    "text": "و توٙیچ ئی مه‌راسیمه‌یه‌ پاریٛزنی ساڵ به‌ ساڵ چا وه‌ختۆ كه‌ په‌یش دیاری كریان،"
                },
                {
                    "verse": 11,
                    "text": "وه‌ختێ یه‌ھوا شمه‌ به‌روٙ دلیٛ خاك‌و كه‌نعانی، كه‌ قه‌سه‌مش وارده‌بیٛ په‌ی شمه‌ و باوباپیراتا كه‌ بڎوٙش په‌نه‌تا،"
                },
                {
                    "verse": 12,
                    "text": "و شمه‌ گرد نوٙبه‌رێوه‌ زاڕوٙڎانیٛ پیٛشكه‌ش كه‌ردیٛ به‌ یه‌ھوای، و گرد نوٙبه‌رێوه‌ نیٛرینه‌و ئاژه‌ڵه‌كاتا ھین‌و یه‌ھوایا،"
                },
                {
                    "verse": 13,
                    "text": "و نوٙبه‌ره‌و گرد ھه‌رێوه‌ بسانۆ به‌ وه‌رێوه‌ یان بزڵێوه‌، و ئه‌گه‌ر نه‌سانایچتۆ، ئینجا ملش ماڕه‌، و نوٙبه‌ره‌و گرد ئینسانێوه‌یچ كه‌ ئینا دلیٛ كوڕه‌كاتانه‌ مساندیٛشۆ."
                },
                {
                    "verse": 14,
                    "text": "و وه‌ختێ جه‌ دما ڕوٙنه‌ كوڕه‌كه‌ڎ چه‌نه‌ڎ په‌رسوٙ و ماچوٙڎ په‌نه‌: (ئینه‌ چیٛشا؟) توٙیچ په‌نه‌ش ماچی: (به‌ ده‌سێوه‌ قه‌وه‌ڎ یه‌ھوا ئیٛمه‌ش جه‌ میسرۆ ئاوردیمیٛ به‌رۆ جه‌ خاك‌و به‌نڎه‌ییۆ."
                },
                {
                    "verse": 15,
                    "text": "و ئانه‌ بیٛ وه‌ختێ فیٛرعه‌ون ڕه‌ڎش كه‌ردۆ كه‌ ئیٛمه‌ كیانوٙ به‌رۆ و یه‌ھوایچ گرد نوٙبه‌رێوه‌ خاك‌و میسریش كوشت، جه‌ نوٙبه‌ره‌و ئینسانیۆ تا نوٙبه‌ره‌و ئاژه‌ڵی، ھه‌رپۆچی من نوٙبه‌ره‌و گرد ئاژه‌ڵێوه‌ نیٛرینه‌ی كه‌ زھیٛنه‌ مێ به‌رۆ كه‌روش قوربانی په‌ی یه‌ھوای، و گردو نوٙبه‌ره‌و كوڕایچم مسانووه‌.]"
                },
                {
                    "verse": 16,
                    "text": "و ئینه‌یچه‌ بوٙ به‌ نیشانێوه‌ سه‌رو ده‌سیتۆ و ته‌ویٛڵبه‌نڎێوه‌ پۆ میاچه‌مایتۆ، چونكه‌ یه‌ھوا به‌ ده‌سێوه‌ قه‌وه‌تۆ ئیٛمه‌ش جه‌ میسره‌نه‌ ئاوردیمیٛ به‌رۆ.)"
                },
                {
                    "verse": 17,
                    "text": "و ئانه‌ بیٛ وه‌ختێ كه‌ فیٛرعه‌ون خه‌ڵكه‌كه‌ش كیانێ به‌رۆ، و خوڎایچ ڕانماییش نه‌كه‌ردیٛ ڕوه‌و خاك‌و فه‌له‌ستینیه‌كا، ھه‌رچنڎه‌ نزیكته‌ریچ بیٛ ، به‌ڵام خوڎا فه‌رماواش : (نه‌وه‌كای خه‌ڵكه‌كه‌ وه‌ختێ كه‌ جه‌نگ وینا په‌شیمانیٛ باوه‌ و گیٛڵاوه‌ ڕوه‌و میسر.)"
                },
                {
                    "verse": 18,
                    "text": "و جیاتی ئانه‌یه‌، خوڎا خه‌ڵكه‌كه‌ش سوڕناوه‌ ته‌ك‌و ڕاو چوٙڵه‌وانیره‌ ڕوه‌و به‌حری سور، و خه‌ڵك‌و ئیسرائیلیچ جه‌ خاك‌و میسریۆ ئامێ به‌رۆ قه‌تاره‌شا به‌ست په‌ی جه‌نگی."
                },
                {
                    "verse": 19,
                    "text": "و موسایچ پیٛشه‌كیٛ یوٙسفیش چه‌نی ویٛش ھورش گیٛرتیٛ و به‌ردیٛش، چونكه‌ یوٙسف خه‌ڵك‌و ئیسرائیلیش قه‌سه‌م دێبیٛنیٛ و واته‌بیٛش: (خوڎا به‌ دڵنیایی كه‌روٙتاوه‌سه‌ر و شمه‌یچ پیٛشه‌كاو من چیٛگه‌وه‌ چه‌نی ویٛتا به‌ردیٛ به‌رۆ.)"
                },
                {
                    "verse": 20,
                    "text": "دماو ئانه‌یه‌ ئاڎیچیٛ جه‌ سوكوٙتۆ كوٙچشا كه‌رد و جه‌ ئیتام چاڎریٛشا ھوردێ، كه‌ جه‌ قه‌راخ‌و چوٙڵه‌وانینه‌ بیٛ."
                },
                {
                    "verse": 21,
                    "text": "ڕوٙنه‌ یه‌ھوا وه‌ڵیٛشانه‌ لویٛ ڕاره‌ جه‌ دلیٛ كوٙڵه‌كێوه‌ ھه‌ورینه‌، په‌ی ئانه‌یه‌ ڕانماییشا كه‌روٙ ڕاره‌، و شه‌وانه‌یچ جه‌ دلیٛ كوٙڵه‌كێوه‌ ئاییٛرینه‌ په‌ی ئانه‌ی وه‌رو په‌یاشا ڕوٙشن كه‌روٙوه‌، په‌ی ئانه‌یه‌ كه‌ ئاڎیٛ شه‌و و ڕوٙ تاوا بلا ڕاره‌."
                },
                {
                    "verse": 22,
                    "text": "و ئاڎ نه‌ كوٙڵه‌كه‌ ھه‌وره‌كه‌ی ڕوٙنه‌ لابه‌ریٛ، و نه‌ شه‌ویٛچه‌نه‌ كوٙڵه‌كه‌ ئاییٛره‌كه‌ی لابه‌ریٛ وه‌روده‌م‌و خه‌ڵكه‌كه‌ینه‌."
                }
            ]
        },
        {
            "chapter": 14,
            "audio_link": "https://media.ipsapps.org/hac/hac-audio/EXO_014.mp3",
            "verses": [
                {
                    "verse": 1,
                    "text": "ئیسه‌یچ یه‌ھوا به‌ موسایش فه‌رماوا:"
                },
                {
                    "verse": 2,
                    "text": "(به‌ خه‌ڵك‌و ئیسرائیلی واچه‌ با گیٛڵاوه‌ و جه‌ وه‌رانوه‌رو پیٛھاخیٛروٙتیۆ چاڎره‌كاشا ھوربڎا، جه‌ به‌ین‌و مه‌گدوٙڵی و به‌حری سورینه‌، ته‌ك‌و به‌حریۆ چاڎره‌كا ھوربڎا جه‌ وه‌رانوه‌رو به‌عل چه‌فوٙنیۆ،"
                },
                {
                    "verse": 3,
                    "text": "چونكه‌ فیٛرعه‌ون لاشۆ پاسه‌ بیٛ: [خه‌ڵك‌و ئیسرائیلی ویٛڵیٛنیٛ جه‌ خاكه‌كه‌نه‌ سه‌روه‌نه‌شیٛویێنیٛ، و چوٙڵه‌وانی ئاڎیٛش ته‌وقه‌ دێنیٛ.]"
                },
                {
                    "verse": 4,
                    "text": "ھه‌رپۆچی دڵ‌و فیٛرعه‌ونی ڕه‌ق كه‌رو و ئاڎیچ گنوٙ شوٙنیشا، ومنیچ به‌ بوٙنه‌و فیٛرعه‌ونیۆ و گردو له‌شكره‌كه‌یشۆ شكوٙمه‌نڎی به‌ده‌س مارو، و ئینجا میسریه‌كیٛ مزانا كه‌ من یه‌ھوانا.) و ئیسرائیلیه‌كیٛچ پا شیٛوه‌شا كه‌رد."
                },
                {
                    "verse": 5,
                    "text": "وه‌ختێ خه‌به‌ر دریا به‌ فیٛرعه‌ونی كه‌ پاشاو میسری بیٛ ده‌رباره‌و خه‌ڵك‌و ئیسرائیلی كه‌ ڕه‌مێنیٛ، ئیتر ھه‌رپۆچی دڵ‌و ئاڎی و خزمه‌ڎكاره‌كاش واڕیا ده‌رھه‌ق به‌ خه‌ڵك‌و ئیسرائیلی و ئینجا واتشا: (ئینه‌ چیٛشا كه‌رده‌نما كه‌ خه‌ڵك‌و ئیسرائیلیما كیاستیٛنیٛ به‌رۆ جه‌ خزمه‌ڎ كه‌رده‌یما؟)"
                },
                {
                    "verse": 6,
                    "text": "ھه‌رپۆچی پاشاو میسری ئه‌سپ‌ و عه‌ره‌بانه‌كاو جه‌نگیش ئاماڎیٛ كه‌ردیٛ و له‌شكره‌كه‌یچش چه‌نی ویٛش به‌ردش،"
                },
                {
                    "verse": 7,
                    "text": "و ئاڎ شش سه‌ڎ جه‌ خاسته‌رین ئه‌سپ و عه‌ره‌بانه‌كا، و گردو ئه‌سپ‌ و عه‌ره‌بانه‌كای ته‌رو میسریچ، و گردو ئا سه‌رله‌شكرا كه‌ سه‌رشاوه‌ بیٛنیٛ، به‌ردیٛش چه‌نی ویٛش،"
                },
                {
                    "verse": 8,
                    "text": "و یه‌ھوایچ دڵ‌و فیٛرعه‌ون‌و پاشاو میسریش ڕه‌ق كه‌رد، و ئاڎیچ كۆڎ شوٙنه‌و خه‌ڵك‌و ئیسرائیلی، و ئاڎیچیٛ چه‌م نه‌ته‌رسانه‌ ئایئیٛنیٛ به‌رۆ،"
                },
                {
                    "verse": 9,
                    "text": "و میسریه‌كیٛ كۆتیٛ شوٙنیشا و گردو ئه‌سپ و عه‌ره‌بانه‌كاو فیٛرعه‌ونی و ئه‌سپ سواره‌كیٛش و له‌شكره‌كه‌ش جه‌ پیٛھاخیٛرۆت جه‌ وه‌رانوه‌رو به‌عل چیفوٙنیۆ، و وه‌ختێ میسریه‌كیٛ یاوێوه‌ په‌نه‌شا، ئیسرائیلیه‌كیٛ چاڎریٛشا ھوردێبیٛنیٛ ته‌ك‌و به‌حری سوریۆ."
                },
                {
                    "verse": 10,
                    "text": "و وه‌ختێ فیٛرعه‌ون خه‌ریكبیٛ نزیك بوٙوه‌، خه‌ڵك‌و ئیسرائیلی سه‌ره‌شا ھوربڕی و دیشا میسریه‌كیٛ ئینێ شوٙنیشاوه‌، فره‌ ته‌رسێبیٛنیٛ، ھه‌رپۆچی ھاوارشا كه‌رد ئۆ یه‌ھوای،"
                },
                {
                    "verse": 11,
                    "text": "و به‌ موسایشا واڎ: (خاسا میسره‌نه‌ قه‌بره‌ نیه‌نه‌؟ كه‌چی توٙ ئیٛمه‌ڎ ئاوردیٛنمیٛ ئی چوٙڵه‌وانیه‌، تاوه‌كو مرمیٛ؟ ئینه‌ چیٛشا ئاورده‌نڎ ملماره‌ به‌ به‌رئاورده‌یما جه‌ میسره‌نه‌؟)"
                },
                {
                    "verse": 12,
                    "text": "ئینه‌ ئانه‌ نیا كه‌ جه‌ میسره‌نه‌ په‌نه‌ما واتی: [وازما چه‌نه‌ باره‌ با خزمه‌ت‌و میسریه‌كا كه‌رمیٛ؟] چونكه‌ په‌ی ئیٛمه‌ خاسته‌ر بیٛ كه‌ خزمه‌ت‌و ئاڎیشاما كه‌ردێ چانه‌ی كه‌ چی چوٙڵه‌وانینه‌ مرمیٛ.)"
                },
                {
                    "verse": 13,
                    "text": "و موسایچ به‌ خه‌ڵكه‌كه‌یش واڎ: (مه‌ته‌رسدیٛ و دڎان گیٛردیٛ ویٛتاره‌ ، و ویندیٛ كه‌ یه‌ھوا چیٛش كه‌روٙ په‌ی ڕزگار بیه‌یتا ئاروٙ، و ئا میسرییٛچه‌ كه‌ ئاروٙ دییٛنیٛتا، ھه‌رگیز جارێته‌ر مه‌ویندیٛشاوه‌،"
                },
                {
                    "verse": 14,
                    "text": "یه‌ھوا جه‌نگتا په‌ی كه‌روٙ و شمه‌یچ بیٛ ده‌نگیٛ بیدیٛ.)"
                },
                {
                    "verse": 15,
                    "text": "و یه‌ھوا به‌ موسایش فه‌رماوا: (په‌ی چیٛشی ھاوار كه‌ری په‌یم؟ و به‌ خه‌ڵك‌و ئیسرائیلی واچه‌ كه‌ بلا ڕوه‌و وه‌ڵیٛ.)"
                },
                {
                    "verse": 16,
                    "text": "و توٙیچ گوٙچانه‌كیٛڎ به‌رزه‌ كه‌رۆ و ده‌سڎ دریٛژ كه‌ره‌ ڕوه‌و به‌حری سوری، و كه‌ره‌ش دویٛ به‌شیٛ، په‌ی ئانه‌یه‌ كه‌ خه‌ڵك‌و ئیسرائیلی سه‌رو وشكاییره‌ پڕاوه‌،"
                },
                {
                    "verse": 17,
                    "text": "و ئانا! منیچ دڵ‌و میسریه‌كا ڕه‌ق كه‌رو و ئاڎیچیٛ گنا شوٙنیشا، و منیچ شكوٙمه‌نڎی به‌ده‌س مارو به‌بوٙنه‌و فیٛرعه‌ونیۆ و گردو له‌شكره‌كا و ئه‌سپ‌ و عه‌ره‌بانه‌كا و ئه‌سپ سواره‌كاشۆ،"
                },
                {
                    "verse": 18,
                    "text": "ئینجا میسریه‌كیٛ مزانا كه‌ من یه‌ھوانا، وه‌ختێ به‌ بوٙنه‌و فیٛرعه‌ونیۆ و گردو له‌شكره‌كا و ئه‌سپ‌ و عه‌ره‌بانه‌كا و ئه‌سپ سواره‌كاشۆ شكوٙمه‌نڎی به‌ده‌س مارو."
                },
                {
                    "verse": 19,
                    "text": "و فریشته‌و یه‌ھوای كه‌ وه‌ڵیٛ له‌شكرو ئیسرائیلیه‌كانه‌ لویٛ ڕاره‌، یاگه‌كیٛش واڕاشۆ و كۆتۆ شوٙنیشا و ھه‌رپاسه‌ كوٙڵه‌كه‌ ھه‌وره‌كه‌ كه‌ وه‌ڵیٛشانه‌ لویٛ ڕاره‌، یاگه‌كیٛش واڕاشۆ و كۆتۆ دماو له‌شكره‌كه‌و ئیسرائیلی و دماشاوه‌ مدرا،"
                },
                {
                    "verse": 20,
                    "text": "و ھه‌وره‌كه‌ ئاما به‌ین‌و ئوٙردوگاو میسریه‌كا‌ و ئوٙردوگاو ئیسرائیلیه‌كا، و ھه‌وره‌كه‌یچ تاریكیه‌كه‌ش ڕوٙشن كه‌ردۆ،و شه‌وه‌كیٛش ڕوٙشنه‌ كه‌ردۆ په‌ی ئانه‌ی ھیچكام چاڎیشا چه‌وی ته‌ری نزیك نه‌گنوٙوه‌ به‌دریٛژایی شه‌وه‌كیٛ."
                },
                {
                    "verse": 21,
                    "text": "و موسایچ ده‌سش دریٛژكه‌رد ڕوه‌و به‌حری سوری و یه‌ھوایچ به‌حره‌كه‌ش كه‌ر دویٛ به‌شیٛ به‌ ھه‌وایێوه‌ وه‌رھورزی قه‌وه‌ت به‌دریٛژایی شه‌وه‌كیٛ په‌ی ئانه‌یه‌ بوٙ به‌ وشكانی، و ئاوه‌كیٛ بیه‌ به‌ دویٛ به‌شیٛ،"
                },
                {
                    "verse": 22,
                    "text": "و خه‌ڵك‌و ئیسرائیلیچ لوێ دلیٛ ڕاسه‌و به‌حری سوری په‌ی سه‌رو وشكایی و ئاوه‌كیٛچ بیه‌ به‌ دیوار په‌یشا لای ڕاسشاوه‌ و لای چه‌پشاوه‌،"
                },
                {
                    "verse": 23,
                    "text": "و میسریه‌كیٛچ لوێ شوٙنیشاره‌، به‌ گردو له‌شكره‌كا و ئه‌سپ‌ و عه‌ره‌بانه‌كا و ئه‌سپ سواره‌كاشاوه‌ كۆتیٛ شوٙنیشا، و لوێ دلیٛ ڕاسه‌و به‌حری سوری،"
                },
                {
                    "verse": 24,
                    "text": "ئانه‌ بیٛ ده‌مه‌و به‌یان یه‌ھوا، جه‌ دلیٛ كوٙڵه‌كه‌ ئاییٛر و ھه‌وره‌كه‌یۆ دیاره‌ واری په‌ی سه‌رو له‌شكرو میسریه‌كا، و سه‌ره‌ش وه‌نه‌ شیٛونێ،"
                },
                {
                    "verse": 25,
                    "text": "و ئاڎیچ پاسه‌ش كه‌رد به‌ تایه‌و ئه‌سپ‌ و عه‌ره‌بانه‌كا كه‌ پیلاو پۆلاره‌ بلا و به‌ ناڕه‌حه‌تی خوڕا وه‌نه‌، ھه‌رپۆچی میسریه‌كیٛ واتشا: (با ڕه‌ممیٛ جه‌ ئیسرائیلیه‌كا چونكه‌ یه‌ھوا په‌یشا جه‌نگیوٙ وه‌رانوه‌رو ئیٛمه‌ی میسریۆ.)"
                },
                {
                    "verse": 26,
                    "text": "ئینجا یه‌ھوا به‌ موسایش فه‌رماوا: (ده‌سڎ دریٛژ كه‌ره‌ په‌ی سه‌رو به‌حری سوری په‌ی ئانه‌ی ئاوه‌كیٛ گیٛڵوٙوه‌ په‌ی سه‌رو میسریه‌كا و سه‌رو ئه‌سپ و عه‌ره‌بانه‌كاشا و سه‌رو ئه‌سپ سواره‌كاشا.)"
                },
                {
                    "verse": 27,
                    "text": "ھه‌رپۆچی موسایچ ده‌سش دریٛژ كه‌رد په‌ی سه‌رو به‌حری سوری ، و ده‌مه‌و به‌یانی به‌حره‌كه‌یچ بیۆ پیٛسه‌‌و ئه‌وه‌ڵ جاری، و چا وه‌خته‌یچه‌نه‌ میسریه‌كیٛ ڕوه‌و به‌حره‌كه‌ ڕه‌مای ڕه‌میٛنیٛ، و یه‌ھوایچ میسریه‌كیٛش دلیٛ به‌حری سورینه‌ دلیٛنه‌ به‌ردیٛ."
                },
                {
                    "verse": 28,
                    "text": "و ئاوه‌كیٛچ بیۆ پیٛسه‌ ئه‌وه‌ڵ جاری، و ئه‌سپ و عه‌ره‌بانه‌كیٛ و ئه‌سپ سواره‌كیٛ و گردو له‌شكره‌كه‌و فیٛرعه‌ونیش پوٙژنێره‌، ئانیٛ كه‌ به‌رشییٛبیٛنیٛ به‌رۆ و كۆتیٛبیٛنیٛ شوٙنه‌و ئیسرائیلیه‌كا په‌ی دلیٛ به‌حری سوری، ته‌نانه‌ڎ یوٙیچشا چه‌نه‌ به‌ر نه‌شی،"
                },
                {
                    "verse": 29,
                    "text": "به‌ڵام خه‌ڵك‌و ئیسرائیلی، جه‌ دلیٛ ڕاسه‌و به‌حره‌كه‌ینه‌ سه‌رو وشكاییره‌ لوێ. و ئاوه‌كیٛچ، جه‌ ڕاس‌ و چه‌پشاوه‌، بییٛبیٛ به‌ دیوار په‌یشا،"
                },
                {
                    "verse": 30,
                    "text": "ھه‌رپۆچی چا ڕوٙنه‌ یه‌ھوا ئیسرائیلیش ڕزگار كه‌رد جه‌ ده‌س‌و میسریه‌كا، و خه‌ڵك‌و ئیسرائیلیچ قه‌راخ‌و به‌حری سورینه‌ میسریه‌كیٛشا وینێ به‌ مه‌رده‌ی،"
                },
                {
                    "verse": 31,
                    "text": "و وه‌ختێ ئیسرائیل ئا ده‌سه‌ڵاته‌ گۆره‌و یه‌ھوایش وینا كه‌ به‌كارش ئاورده‌بیٛ ده‌رھه‌ق به‌ میسریه‌كا، ھه‌رپۆچی جه‌ یه‌ھوای ته‌رسا و باوڕش ئاورد به‌ یه‌ھوای و موسای خزمه‌ڎكاریش."
                }
            ]
        },
        {
            "chapter": 15,
            "audio_link": "https://media.ipsapps.org/hac/hac-audio/EXO_015.mp3",
            "verses": [
                {
                    "verse": 1,
                    "text": "ئینجا موسا و خه‌ڵك‌و ئیسرائیلی ئی گوٙرانییٛشا واته‌ په‌ی یه‌ھوای، و واتشا:"
                },
                {
                    "verse": 2,
                    "text": "یه‌ھوا ھیٛز و گوٙرانیه‌مه‌نه‌،"
                },
                {
                    "verse": 3,
                    "text": "یه‌ھوا پیاو جه‌نگیا،"
                },
                {
                    "verse": 4,
                    "text": "ئه‌سپ و عه‌ره‌بانه‌كاو فیٛرعه‌ونی و له‌شكره‌كیٛش نوقمیٛ كریێنیٛ"
                },
                {
                    "verse": 5,
                    "text": "قوڵاییه‌كیٛ ئاڎیٛش پوٙژنێنیٛره‌،"
                },
                {
                    "verse": 6,
                    "text": "ده‌سی ڕاسڎ ئه‌ی یه‌ھوا شكوٙمه‌نڎا جه‌ توانایینه‌،"
                },
                {
                    "verse": 7,
                    "text": "به ‌گۆره‌ییڎ فڕه‌ڎ دێره‌ وار"
                },
                {
                    "verse": 8,
                    "text": "به‌ ھه‌ناسه‌و لوتیٛڎ، ئاوه‌كیٛ یاگیٛ ویٛشانه‌ كوٙكریێوه‌،"
                },
                {
                    "verse": 9,
                    "text": "دژمن واتش : [گنو ڕا و ملو شوٙنیشاره‌،"
                },
                {
                    "verse": 10,
                    "text": "فوڎ كه‌رد، به‌حره‌كه‌ پوٙژنێشه‌ره‌"
                },
                {
                    "verse": 11,
                    "text": "كیٛ پیٛسه‌‌ توٙن ئه‌ی یه‌ھوا دلیٛ خوڎاكانه‌،"
                },
                {
                    "verse": 12,
                    "text": "ده‌سی ڕاسڎ دریٛژڎ كه‌رد،"
                },
                {
                    "verse": 13,
                    "text": "به‌ وه‌شه‌ویسی نه‌واڕیاڎ، خه‌ڵکێوه‌ڎ ڕانمایی كه‌ردیٛنیٛ و جه‌ خراپه‌ و تاریكی ڕزگاریٛڎ كه‌ردیٛنیٛ"
                },
                {
                    "verse": 14,
                    "text": "خه‌ڵكی ژنیشا و له‌رزێ ، ئه‌شكه‌نجه‌ ئه‌وانیشتاو فه‌له‌ستینش گیٛرتیٛنیٛوه‌"
                },
                {
                    "verse": 15,
                    "text": "به‌گه‌كاو ئه‌دوٙمی توٙقا و سه‌روٙكه‌كاو موئابی له‌رزا"
                },
                {
                    "verse": 16,
                    "text": "ته‌رس و ھه‌یبه‌ت گنوٙ سه‌رشا به‌ گۆره‌یی قودره‌تیڎ ھه‌ڵای ئاڎیٛ پیٛسه‌ ته‌وه‌نیٛنیٛ."
                },
                {
                    "verse": 17,
                    "text": "ئه‌ی یه‌ھوا، ماریشا په‌ی كه‌ش‌‌و میراتیڎ و سه‌رو كه‌شه‌كه‌یۆ چه‌قنیشا"
                },
                {
                    "verse": 18,
                    "text": "یه‌ھوا په‌ی ھه‌تاھه‌تای حوكمڕانی كه‌روٙ.)"
                },
                {
                    "verse": 19,
                    "text": "چونكه‌ وه‌ختێ كه‌ ئه‌سپ و عه‌ره‌بانه‌‌ و ئه‌سپ سواره‌كیٛ فیٛرعه‌ونی ئامێ دلیٛ به‌حره‌كه‌یره‌، یه‌ھوایچ ئاوه‌‌و به‌حره‌كه‌یش گیٛڵناوه‌ ملشاره‌، به‌ڵام خه‌ڵك‌و ئیسرائیلی دلیٛ به‌حره‌كه‌یره‌ سه‌رو وشكایره‌ ڕه‌ڎیٛ بییٛ،"
                },
                {
                    "verse": 20,
                    "text": "ئینجا مریه‌مه‌ی پیٛغه‌مه‌ره‌ كه‌ واڵیٛ ھارونی بیٛ، ده‌فێوه‌ش گیٛرته‌ ده‌سشۆ، و ئیتر گردو ژه‌نه‌كایچ ئامێ به‌رۆ و به‌ ده‌فه‌ و ھورپڕایۆ كۆتیٛ شوٙنیش."
                },
                {
                    "verse": 21,
                    "text": "و مریه‌مه‌یچ گوٙرانییٛش په‌ی واتیٛ و واتش: (گوٙرانییٛ واچدیٛ په‌ی یه‌ھوای، چونكه‌ ئاڎ پایه‌به‌رزا، ئه‌سپ و ئه‌سپ سواره‌كیٛش فڕه‌دێ دلیٛ به‌حری.)"
                },
                {
                    "verse": 22,
                    "text": "ئینجا موسا جه‌ به‌حری سورۆ چه‌م ساقی ئیسرائیلیش كه‌رد، و سه‌ره‌و كوییٛ بییٛوه‌ پاڵ‌و چوٙڵه‌وانی شوٙریره‌، و یه‌ریٛ ڕویٛ لوێ ڕاره‌ چوٙڵه‌وانیره‌ و ئاویشا نه‌ئیٛستۆ."
                },
                {
                    "verse": 23,
                    "text": "و وه‌ختێ ئامێ په‌ی مارای ، نه‌ تاواشا ئاوه‌كیٛ مارای وه‌راوه‌ چونكه‌ تاڵه‌ بیٛ، ھه‌رپۆچی ئا یاگیٛشا نامیٛ نیا مارا."
                },
                {
                    "verse": 24,
                    "text": "ھه‌رپۆچی خه‌ڵكه‌كه‌یچ ده‌سشا كه‌رد بوٙڵه‌بوٙڵ مل‌و موسایره‌ و واتشا په‌نه‌: (چیٛش وه‌رمیٛوه‌؟)"
                },
                {
                    "verse": 25,
                    "text": "ئینجا موسایچ ھاوارش كه‌رد په‌ی یه‌ھوای و یه‌ھوایچ دارێوه‌ش نیشانه‌دا و ئاڎیچ داره‌كه‌ش فڕه‌دا دلیٛ ئاوه‌كیٛ، و ئاوه‌كیٛچ پاسه‌ش سه‌رئاما په‌ی وارده‌یۆ بشیوٙ، و ھه‌رچاگه‌یچ یه‌ھوا یاسا و ده‌سورش په‌ی نیێره‌ و تاقییٛش كه‌ردیٛوه‌،"
                },
                {
                    "verse": 26,
                    "text": "و موسایچ واتش : (ئه‌ی ئیسرائیل ئه‌گه‌ر توٙ به‌ خاسی گوٙش گیٛری په‌ی وشه‌كا‌و یه‌ھوای خوڎایڎ، و گردو فه‌رمانه‌كا و یاساکاش پاریٛزنی و ملكه‌چشابی، ئانه‌ منیچ ھیچ نه‌وه‌شیێوه‌ چا نه‌وه‌شیا كه‌ ئاوردیٛم مل‌و میسریره‌، نماروشا مل‌و توٙره‌، چونكه‌ من یه‌ھوانا كه‌ خاسڎ كه‌رووه‌.)"
                },
                {
                    "verse": 27,
                    "text": "و دماته‌ر ئاڎیچیٛ ئامێ په‌ی ئیٛلیمی ، كه‌ چاگه‌ دوانڎزه‌ ھانه‌ ئاویٛ و حه‌فتا دار خورماویٛش چه‌نه‌ بیٛنیٛ و ئیتر چاگه‌ لاو ئاوه‌كانه‌ چاڎریٛشا ھوردێ."
                }
            ]
        },
        {
            "chapter": 16,
            "audio_link": "https://media.ipsapps.org/hac/hac-audio/EXO_016.mp3",
            "verses": [
                {
                    "verse": 1,
                    "text": "جه‌ پانزه‌ھه‌مین ڕوٙو مانگه‌و دوه‌می دماو ئانه‌ی كه‌ جه‌ خاك‌و میسرینه‌ ئامێبیٛنیٛ به‌رۆ، گردو خه‌ڵك‌و ئیسرائیلی جه‌ ئیٛلیمۆ كوٙچشا كه‌رد و لوێ په‌ی چوٙڵه‌وانی سینی، كه‌ كۆته‌ن به‌ین‌و ئیٛلیمی و سینای."
                },
                {
                    "verse": 2,
                    "text": "و گردو كوٙمه‌ڵ‌و ئیسرائیلی جه‌ چوٙڵه‌وانیه‌كه‌نه‌، ده‌سشا كه‌رد بوٙڵه‌بوٙڵ كه‌رده‌ی مل‌و موسای و ھارونیره‌،"
                },
                {
                    "verse": 3,
                    "text": "خه‌ڵك‌و ئیسرائیلی په‌نه‌شا واتیٛ: (وه‌شڵه‌ی جه‌ خاك‌و میسرینه‌ به‌ ده‌س‌و یه‌ھوای مه‌ردێنمیٛ، وه‌ختێ په‌ی ویٛما دۆروبه‌رو قاوله‌مه‌ گوٙشته‌كانه‌ بیٛنمیٛ و تیٛرو له‌مه‌و ویٛما نان وه‌ریٛنمیٛ، به‌ڵام شمه‌ گردو ئی خه‌ڵكه‌یتا ئاوردیٛنیٛ په‌ی ئی چوٙڵه‌وانیه‌یه‌، په‌ی ئانه‌ی به‌ ئاورایی مرا.)"
                },
                {
                    "verse": 4,
                    "text": "و یه‌ھوایچ به‌ موسایش فه‌رماوا: (ئانا من جه‌ ئاسمانۆ نانتا په‌ی وارنو، و ئاڎیچیٛ ملا به‌رۆ نان‌و ئا ڕوٙیشا كوٙكه‌راوه‌، په‌ی ئانه‌ی تاقییٛشا كه‌رووه‌ و بزانو كه‌ ئایا شوٙنه‌و فه‌رمانه‌كام گنا یان نا؟"
                },
                {
                    "verse": 5,
                    "text": "و جه‌ ڕوٙو ششه‌مینه‌ ئانه‌ی كه‌ ماراش ئاماڎه‌ش كه‌را، و بوٙ به‌ دویٛ ئانڎه‌و ئانه‌یه‌ كه‌ گرد ڕوێ كوٙش كه‌راوه‌)"
                },
                {
                    "verse": 6,
                    "text": "ھه‌رپۆچی موسا و ھارون قسیٛشا كه‌ردیٛ په‌ی گردو خه‌ڵك‌و ئیسرائیلی و په‌نه‌شا واتیٛ: (ویٛره‌گا مزاندیٛ كه‌ ئانه‌ یه‌ھوا بیٛ شمه‌ش جه‌ خاك‌و میسرینه‌ ئاوردیدیٛ به‌رۆ،"
                },
                {
                    "verse": 7,
                    "text": "و به‌یانیه‌كه‌یچش شمه‌ شكوٙمه‌نڎی یه‌ھوای ویندیٛ، چونكه‌ یه‌ھوا ئا بوٙڵه‌بوٙڵه‌شه‌ ژنه‌ویه‌ن كه‌ ده‌رھه‌ق پاڎی كه‌ریٛندیٛش، و ئیٛمه‌ كیٛنمیٛ تاوه‌كو بوٙڵه‌بوٙڵ كه‌ردیٛ ملماره‌؟)"
                },
                {
                    "verse": 8,
                    "text": "و موسا واتش : (شمه‌ مزاندیٛ كه‌ ئانه‌ یه‌ھوا بیٛ گوٙشتش دایدیٛ په‌نه‌ تاوه‌كو وه‌ردیٛش ویٛره‌گانه‌، و نانیچش دایدیٛ په‌نه‌ به‌یانینه‌ په‌ی ئانه‌ی تیٛریٛ بیدیٛ ، چونكه‌ ئاڎ بوٙڵه‌بوٙڵ‌و شمه‌ش ژنی، كه‌ شمه‌ كه‌ردتا ده‌رھه‌ق پاڎی، ئیساتیٛچ ئیٛمه‌ كیٛنمیٛ؟ بوٙڵه‌بوٙڵه‌كه‌تا ده‌رھه‌ق به‌ ئیٛمه‌ نیا به‌ڵكو ده‌رھه‌ق به‌ یه‌ھوایا.)"
                },
                {
                    "verse": 9,
                    "text": "و موسایچ به‌ ھارونیش واڎ: (به‌ گردو كوٙمه‌ڵ‌و ئیسرائیلی واچه‌: [نزیكیٛ بیدیٛوه‌ وه‌روده‌م‌و یه‌ھواینه‌، چونكه‌ ئاڎ بوٙڵه‌بوٙڵه‌كه‌تا ژه‌نه‌ویه‌نشۆ.])"
                },
                {
                    "verse": 10,
                    "text": "و پاسه‌ ڕوه‌ش دا وه‌ختێ كه‌ ھارون قسیٛ كه‌ریٛ په‌ی گردو كوٙمه‌ڵ‌و ئیسرائیلی، ئاڎیچیٛ لاشا ھوركه‌رد ڕوه‌و چوٙڵه‌وانی، ئینجا دیشا شكوٙمه‌نڎی یه‌ھوای دلیٛ ھه‌وره‌كه‌ینه‌ به‌ركۆڎ."
                },
                {
                    "verse": 11,
                    "text": "و یه‌ھوایچ به‌ موسایش فه‌رماوا :"
                },
                {
                    "verse": 12,
                    "text": "(گوٙشم جه‌ بوٙڵه‌بوٙڵه‌كه‌و خه‌ڵك‌و ئیسرائیلی بیه‌ن ، قسیٛشا په‌ی كه‌ره‌ و په‌نه‌شا واچه‌: [ ده‌مه‌و ویٛره‌گا گوٙشت وه‌ردیٛ و به‌یانیچه‌نه‌ تیٛر نانیٛ كریه‌یدیٛ، پینه‌یچه‌ره‌ مزاندیٛ كه‌ من یه‌ھوای خوڎاتانا.])"
                },
                {
                    "verse": 13,
                    "text": "ھه‌رپۆچی ویٛره‌گا، سوٙسی ھورئیٛستیٛ و ئوٙردوگاكه‌شا پوٙژناره‌، و به‌یانیه‌كه‌یچش توٙژه‌‌و شه‌ونمیٛ دۆروبه‌رو ئوٙردوگاكه‌یش پوٙژنابیٛره‌،"
                },
                {
                    "verse": 14,
                    "text": "و توٙژه‌‌و شه‌ونمه‌كیٛ بیه‌ به‌ ھه‌ڵمی، و سه‌رنجه‌شا دا سه‌رو ڕوه‌و چوٙڵه‌وانیه‌كه‌یۆ چیٛوێوه‌ ورد و ته‌نكشا وینا سه‌رو زه‌مینیۆ كه‌ پیٛسه‌بیٛ زوٙقمی سه‌رو زه‌مینه‌كه‌یۆ."
                },
                {
                    "verse": 15,
                    "text": "وه‌ختێ خه‌ڵك‌و ئیسرائیلی ویناشا، و به‌ یوٙترینیشا واڎ: (ئینه‌ چیٛشا؟) چونكه‌ نه‌زانیٛنیٛ چیٛشا، و موسایچ په‌نه‌ش واتیٛ: (ئینه‌ ئا نانه‌نه‌ كه‌ یه‌ھوای دێندیٛ په‌نه‌ په‌ی ئانه‌یه‌ وه‌ردیٛش."
                },
                {
                    "verse": 16,
                    "text": "ئینه‌ ئانه‌نه‌ كه‌ یه‌ھوا فه‌رمانه‌ش په‌نه‌ كه‌رده‌ن: [با ھه‌ریوٙ جه‌ شمه‌ ئانڎه‌ی كه‌ په‌نه‌ش وریوٙ چه‌نه‌ش کوٙكه‌روٙوه‌، ئوٙمرێوه‌ كه‌ حۆڎ سه‌ڎ و په‌نجا گرامیٛن په‌ی ھه‌ر سه‌رێوه‌ جه‌ خیٛزانه‌كه‌یش به‌پا‌و ژماره‌و ئا كه‌سا كه‌ چاڎره‌كیٛشه‌نه‌ ژیوا.])"
                },
                {
                    "verse": 17,
                    "text": "و خه‌ڵك‌و ئیسرائیلیچ پی شیٛوه‌شا كه‌رد، ده‌سشا كه‌رد كوٙكه‌رده‌یۆ، جه‌ كه‌می كه‌م و جه‌ فره‌یچ فره‌،"
                },
                {
                    "verse": 18,
                    "text": "و به‌ ئوٙمر كه‌ حۆڎ سه‌ڎ و په‌نجا گرامیٛن، پیمانه‌شا كه‌رد. ئانه‌ی كه‌ فره‌ش كوٙكه‌رده‌بیٛوه‌، زیاڎش نه‌بیٛ. و ئانه‌یچ كه‌ كه‌مش كوٙكه‌رده‌بیٛوه‌، كه‌مش نه‌بیٛ. و ھه‌ریوٙشا ئانڎه‌شا كوٙكه‌رده‌بیٛوه‌ كه‌ وه‌سیٛبیٛ په‌ی وارده‌ی،"
                },
                {
                    "verse": 19,
                    "text": "موسایچ په‌نه‌ش واتیٛ: (ئیتر با ھیچكه‌س جه‌ شمه‌ ھیچش چه‌نه‌ گل نه‌ڎوٙوه‌ په‌ی سه‌وای.)"
                },
                {
                    "verse": 20,
                    "text": "به‌ڵام گوٙششا نه‌گیٛرت په‌ی موسای، و بازێ جه‌ خه‌ڵكه‌كه‌ی چه‌نه‌شا گلداوه‌ په‌ی سه‌وای و ھه‌رپۆچی كرما دانه‌ و بوٙگه‌نش كه‌رد، و موسایچ توڕه‌بی وه‌نه‌شا،"
                },
                {
                    "verse": 21,
                    "text": "و گرد به‌یانیێوه‌ ھه‌ركه‌سه‌‌و به‌ ئه‌نڎازه‌و وارده‌و ویٛش چه‌نه‌ش كوٙكه‌ریٛوه‌، به‌ڵام وه‌ختێ وه‌ره‌تاو گه‌رم كه‌ریٛ، تاوییٛوه‌."
                },
                {
                    "verse": 22,
                    "text": "و جه‌ ششه‌مین ڕوٙنه‌ دویٛ ئنڎه‌‌و چا وه‌ڵیشا كوٙكه‌ردۆ، دویٛ ئوٙمریٛ كه‌ ھه‌زار و په‌نج سه‌ڎ گرامیٛن په‌ی ھه‌ركه‌سێوه‌، ئیتر گردو ڕابه‌ره‌كاو كوٙمه‌ڵی ئامێ و خه‌به‌رشا دا به‌ موسای."
                },
                {
                    "verse": 23,
                    "text": "و ئاڎیچ په‌نه‌ش واتیٛ: (ئینه‌ ئانه‌نه‌ كه‌ یه‌ھوا فه‌رمانه‌ش په‌نه‌ كه‌رده‌ن، سه‌وای ئه‌وه‌سه‌یایا، شه‌ممه‌ی پیروٙزا په‌ی یه‌ھوای، ئاروٙ ئا نانه‌ی كه‌ گه‌ره‌كتانه‌ په‌چدیٛش، په‌چدیٛش. و ئانه‌یچ كه‌ گه‌ره‌كتانه‌ گریندیٛش، گریندیٛش.و ئانه‌یچه‌ كه‌ چه‌نه‌تا مه‌نوٙوه‌ ،گلش ده‌یدێ په‌ی سه‌وای.)"
                },
                {
                    "verse": 24,
                    "text": "ھه‌رپۆچی پا شیٛوه‌شا كه‌رد كه‌ موسای فه‌رمانه‌ش كه‌ردیٛبیٛ. چه‌نه‌شا گلداوه‌ په‌ی سه‌وای، به‌ڵام نه‌ بوٙگه‌نش كه‌رد، و نه‌ كرمایچ دانه‌."
                },
                {
                    "verse": 25,
                    "text": "و موسا واتش: (ئاروٙ وه‌ردیٛش چونكه‌ ئاروٙ شه‌ممه‌ن په‌ی یه‌ھوای، ئاروٙ جه‌ ده‌ر و ده‌شته‌نه‌ ده‌ستا مه‌گنوٙ،"
                },
                {
                    "verse": 26,
                    "text": "شش ڕویٛ كوٙش كه‌ردیٛوه‌، به‌ڵام جه‌ حۆته‌مین ڕوٙنه‌ كه‌ شه‌ممه‌ن، ھیچ واردێوه‌ش نیا چه‌نه‌.)"
                },
                {
                    "verse": 27,
                    "text": "ئانه‌ بیٛ جه‌ حۆته‌مین ڕوٙنه‌ بازێ جه‌ خه‌ڵكه‌كه‌ی لوێ به‌رۆ په‌ی كوٙكه‌رده‌یۆ، به‌ڵام ھیچشا نه‌ئیٛستۆ."
                },
                {
                    "verse": 28,
                    "text": "ئینجا یه‌ھوا به‌ موسایش فه‌رماوا: (تاكه‌ی شمه‌ فه‌رمانه‌‌كام و موٙچیاریه‌كام ڕه‌ڎ كه‌ردیٛوه‌ و گوٙششا په‌ی مه‌گیٛردیٛ؟"
                },
                {
                    "verse": 29,
                    "text": "بڎیه‌یدیٛ! ئانه‌ یه‌ھوان كه‌ ڕوٙ شه‌ممه‌یش دان به‌ شمه‌، ھه‌رپۆچی ئاڎ جه‌ ڕوٙو ششه‌مینه‌ وارده‌و دویٛ ڕواش دێندیٛ په‌نه‌، و ئیسه‌یچ با ھه‌ریوٙتا جه‌ ڕوٙ حۆته‌مینه‌ یاگه‌كیٛ ویٛشه‌نه‌ مه‌نوٙوه‌ و نه‌لوٙ به‌رۆ.)"
                },
                {
                    "verse": 30,
                    "text": "ھه‌رپۆچی خه‌ڵكه‌كه‌ جه‌ ڕوٙ حۆته‌مینه‌، ئیسراحه‌تشا كه‌رد."
                },
                {
                    "verse": 31,
                    "text": "و خه‌ڵك‌و ئیسرائیلیچ نامیٛ نانه‌كه‌یشا نیا مه‌ن چونكه‌ پیٛسه‌ توٙم‌و كه‌ره‌وزی بیٛ و مه‌یله‌و چه‌رمه‌بیٛ، و تامه‌كه‌یچش پیٛسه‌ نانی چه‌رمه‌ی بیٛ چه‌نی ھه‌نگوینی،"
                },
                {
                    "verse": 32,
                    "text": "ئینجا موسا واتش: (ئینه‌ ئانه‌ن كه‌ یه‌ھوا فه‌رمانه‌ش په‌نه‌ كه‌رده‌ن: [با ئوٙمرێوه‌ كه‌ حۆڎ سه‌ڎ و په‌نجا گرامیٛن چی مه‌نه‌یه‌ پاریٛزیوٙ په‌ی وه‌چه‌كاتا، په‌ی ئانه‌ی ئا نانه‌ی كه‌ جه‌ چوٙڵه‌وانینه‌ ده‌رخواردم دایدیٛ ویناش، وه‌ختێ كه‌ شمه‌م ئاوردیدیٛ به‌رۆ جه‌ خاك‌و میسرینه‌.])"
                },
                {
                    "verse": 33,
                    "text": "ئینجا موسا به‌ ھارونیش واڎ: (گوٙزه‌ڵێوه‌ به‌ره‌ و په‌ڕه‌ش كه‌ره‌ مه‌ن به‌ ئه‌نڎازه‌و ئوٙمرێوه‌ كه‌ حۆڎ سه‌ڎ و په‌نجا گرامیٛن، و وه‌روده‌م‌و یه‌ھواینه‌ بنیه‌شه‌ره‌ په‌ی ئانه‌یه‌ پاریٛزیوٙ په‌ی وه‌چه‌كاما.)"
                },
                {
                    "verse": 34,
                    "text": "ھه‌رپا شیٛوه‌ كه‌ یه‌ھوا فه‌رمانه‌ش كه‌ردیٛبیٛ به‌ موسای، ھارونیچ مه‌نه‌كه‌ش نیا دلیٛ سنڎوٙق‌و شاھیٛڎییه‌كه‌ی ، په‌ی ئانه‌ی پاریٛزیوٙ."
                },
                {
                    "verse": 35,
                    "text": "و خه‌ڵك‌و ئیسرائیلی په‌ی ماوه‌و چل ساڵا مه‌نشا وارد، تا ئا وه‌خته‌ی كه‌ ئامێ خاك‌و ئاوه‌ڎانی، و مه‌نشا وارد تا یاوێ خاك‌و كه‌نعانی."
                },
                {
                    "verse": 36,
                    "text": "ئیسه‌یچ ئوٙمرێوه‌ كه‌ حۆڎ سه‌ڎ و په‌نجا گرامیٛن به‌شێوه‌ن جه‌ ده‌ به‌شاو ئیفێوه‌."
                }
            ]
        },
        {
            "chapter": 17,
            "audio_link": "https://media.ipsapps.org/hac/hac-audio/EXO_017.mp3",
            "verses": [
                {
                    "verse": 1,
                    "text": "ئینجا گردو خه‌ڵك‌و ئیسرائیلی جه‌ چوٙڵه‌وانی سینیۆ كوٙچشا كه‌رد، به‌پاو فه‌رمانه‌و یه‌ھوای، و جه‌ ڕیٛفیدیم چاڎره‌كیٛشا ھورشادێ، به‌ڵام چاگه‌ ئاوی نه‌ بیٛ په‌ی خه‌ڵكه‌كه‌ی تا وه‌راشۆ،"
                },
                {
                    "verse": 2,
                    "text": "ھه‌رپۆچی خه‌ڵكه‌كه‌ بوٙڵه‌بوٙڵشا كه‌رد چه‌نی موسای و واتشا: (ئاویما ده‌په‌نه‌ په‌ی ئانه‌ی وه‌رمیٛشۆ) . موسایچ جوابش دێوه‌ و واتش: (په‌ی چیٛشی بوٙڵه‌بوٙڵم چه‌نی كه‌ردیٛ؟ په‌ی چیٛشی یه‌ھوای تاقی كه‌ردیٛوه‌؟)"
                },
                {
                    "verse": 3,
                    "text": "به‌ڵام خه‌ڵكه‌كه‌ چاگه‌ ته‌ژنه‌شا بیٛ په‌ی ئاویٛ، و بوٙڵه‌بوٙڵ كه‌ریٛنیٛ مل‌و موسایره‌، و واچیٛنیٛ: (په‌ی چیٛشی ئیٛمه‌ڎ جه‌ میسرۆ ئاوردیمیٛ به‌رۆ، په‌ی ئانه‌ی ویٛما و زاڕوٙڵه‌كیٛما و گه‌له‌ و گاوه‌له‌كه‌ما ته‌ژناییٛنه‌ مرمیٛ؟)"
                },
                {
                    "verse": 4,
                    "text": "ھه‌رپۆچی موسایچ ھاوارش كه‌رد ئۆ یه‌ھوای و واتش: (چیٛش چی خه‌ڵكه‌یه‌ كه‌رو؟ كوچێ ته‌رۆ ته‌وه‌ن وارانم كه‌را.)"
                },
                {
                    "verse": 5,
                    "text": "و یه‌ھوا به‌ موسایش فه‌رماوا: (وه‌روده‌م‌و خه‌ڵكه‌كه‌یره‌ ویه‌ره‌ و بازێ جه‌ ڕیش چه‌رمه‌كاو ئیسرائیلی چه‌نی ویٛڎ به‌ره‌، و گوٙچانه‌كیٛڎ كه‌ داڎ وه‌نه‌و ڕوٙخانه‌‌و نیلی چه‌نی ده‌سیڎ به‌ره‌ش و لوه‌،"
                },
                {
                    "verse": 6,
                    "text": "بڎیه‌! ئانا من وه‌رو ده‌میته‌نه‌ سه‌رو تاشێوه‌ مدروره‌ جه‌ حوٙریٛبه‌نه‌، و توٙیچ مڎه‌ی وه‌نه‌و تاشه‌كه‌ی و ئاویش چه‌نه‌ مێ به‌رۆ په‌ی ئانه‌ی خه‌ڵكه‌كه‌ چه‌نه‌ش وه‌راوه‌.) و موسایچ ئینه‌شه‌ كه‌رد وه‌رو چه‌ماو ڕیش چه‌رمه‌كاو ئیسرائیلیۆ."
                },
                {
                    "verse": 7,
                    "text": "و موسایچ یاگه‌كیٛش نامیٛ نیا مه‌سه‌ و مریٛبا به‌بوٙنه‌و ده‌مه‌قاڵیٛ خه‌ڵك‌و ئیسرائیلیۆ، وه‌رو ئانه‌ی كه‌ یه‌ھواشا تاقی كه‌ردۆ و واتشا: (ئایا یه‌ھوا ئینا دلیٛمانه‌ یان نا؟)"
                },
                {
                    "verse": 8,
                    "text": "ئینجا عه‌مالیٛقه‌كیٛ ئامێ و جه‌ ڕیٛفیدیم ھه‌ڵمه‌ته‌شا دا وه‌نه‌و ئیسرائیلیه‌كا،"
                },
                {
                    "verse": 9,
                    "text": "ھه‌رپۆچی موسایچ به‌ یه‌شوٙعیش واڎ: (بازێ جه‌ پیایه‌كا ھورچنه‌ تاوه‌كو گژیا وه‌رانوه‌رو عه‌مالیٛقه‌كا، سه‌وای منیچ سه‌رو پوٙپه‌و ته‌په‌كه‌یۆ مدروره‌ چه‌نی ئا گوٙچانیٛ خوڎای كه‌ ئینا ده‌سمۆ.)"
                },
                {
                    "verse": 10,
                    "text": "و یه‌شوٙعیچ گژیا وه‌رانوه‌رو عه‌مالیٛقه‌كا ھه‌ر پا شیٛوه‌ كه‌ موسای فه‌رمانه‌ش په‌نه‌ كه‌رده‌بیٛ، و موسا‌ و ھارون و حوٙریچ ھوروه‌ستیٛ سه‌رو پوٙپه‌و ته‌په‌كه‌ی."
                },
                {
                    "verse": 11,
                    "text": "وه‌ختێ موسا ده‌سیٛ به‌رزیٛ كه‌ریٛوه‌ خه‌ڵك‌و ئیسرائیلی سه‌رگنیٛنیٛ، و ھه‌ر وه‌ختێ ده‌سیٛ ئاریٛره‌ وار عه‌مالیٛقه‌كیٛ سه‌رگنیٛنیٛ،"
                },
                {
                    "verse": 12,
                    "text": "به‌ڵام ده‌سیٛ موسای سڕیٛ بییٛ، و ئاڎیچیٛ ته‌وه‌نێوه‌شا ئاورده‌ و وسته‌شا چیٛرش، و موسایچ سه‌رشۆ نیشته‌ره‌، و ھارون و حوٙریچ ده‌سیٛشا گیٛرت یوٙشا چی لاوه‌ و یوٙیچشا چه‌ولاوه‌، و ئیتر ده‌سیٛش ڕاگیریٛ بییٛ تا وه‌ره‌تاو لوا كه‌له‌ره‌،"
                },
                {
                    "verse": 13,
                    "text": "ھه‌رپۆچی یه‌شوٙعیچ عه‌مالیٛق و خه‌ڵكه‌كه‌ش به‌زنێش به‌ ده‌م‌و شمشیٛره‌كه‌یش."
                },
                {
                    "verse": 14,
                    "text": "و یه‌ھوا به‌ موسایش فه‌رماوا: (ئینه‌یه‌ توٙمار كه‌ره‌ جه‌ كتیٛبه‌كه‌نه‌ ھه‌رپیٛسه‌‌و یاده‌وه‌ریێوه‌، و په‌ی یه‌شوٙعیش وانۆ، كه‌ من به‌دڵنیایی یادگاری عه‌مالیٛقه‌كا چیٛرو ئاسمانینه‌ سه‌ڕووه‌.)"
                },
                {
                    "verse": 15,
                    "text": "و موسایچ قوربانگێوه‌ش دروس كه‌رد و نامیٛش نیا: (یه‌ھوا به‌یڎاخه‌و منه‌نه‌.)"
                },
                {
                    "verse": 16,
                    "text": "و واتش: (ماڎام ده‌سێوه‌ به‌رزكریاوه‌ وه‌رانوه‌رو ته‌خت‌و پاشایه‌تی یه‌ھوای، یه‌ھوا جه‌ وه‌چێوه‌ په‌ی وه‌چێوه‌ ته‌ری گژیوٙ وه‌رانوه‌رو عه‌مالیٛقی.)"
                }
            ]
        },
        {
            "chapter": 18,
            "audio_link": "https://media.ipsapps.org/hac/hac-audio/EXO_018.mp3",
            "verses": [
                {
                    "verse": 1,
                    "text": "ئیسه‌یچ یه‌سرون‌و ھه‌سوره‌و موسای كه‌ كاھین‌و میدیانی بیٛ گردو ئا چیٛواشه‌ ژنییٛوه‌ كه‌ یه‌ھوا په‌ی موسای و په‌ی ئیسرائیلی خه‌ڵكیش كه‌ردیٛبیٛنیٛش ، و ھه‌رپاسه‌ كه‌ خه‌ڵك‌و ئیسرائیلیش جه‌ میسره‌نه‌ ئاوردیٛبیٛنیٛ به‌رۆ،"
                },
                {
                    "verse": 2,
                    "text": "دماو ئانه‌ی كه‌ موسا چه‌فوره‌ش كیاستیٛبیٛ به‌رۆ، یه‌سرون‌و ھه‌سوره‌‌و موسای ، چه‌فوره‌و ژه‌نه‌و موسایش به‌ردۆ لاو ویٛش."
                },
                {
                    "verse": 3,
                    "text": "و چه‌نی دوه‌ كوڕه‌كا‌و ئاڎیٛ كه‌ نامیٛ یوٙیشا گیٛرشوم بیٛ، چونكه‌ موسا واته‌بیٛش: (بیه‌نا په‌نابه‌ر جه‌ خاكێوه‌ غه‌ریبه‌نه‌ .)"
                },
                {
                    "verse": 4,
                    "text": "و نامیٛ دوه‌میچشا ئه‌لیعازه‌ر بیٛ، چونكه‌ موسا واته‌بیٛش: (خوڎا‌و تاته‌یم یارمه‌تی ده‌رما و ڕزگارش كه‌رده‌نا جه‌ شمشیٛره‌كه‌‌و فیٛرعه‌ونی.)"
                },
                {
                    "verse": 5,
                    "text": "و یه‌سرون‌و ھه‌سوره‌و موسایچ ویٛش و ژه‌نه‌كیٛ موسای و دوه‌ كوڕه‌كاش ئامێ په‌ی لاو موسای جه‌ چوٙڵه‌وانیه‌كه‌نه‌ و موسا چاڎره‌كیٛش ھورش دێبیٛ پاڵ‌و كه‌ش‌و خوڎاینه‌،"
                },
                {
                    "verse": 6,
                    "text": "و په‌یخامێوه‌ش كیاسته‌ بیٛ په‌ی موسای و واتش: (من یه‌سرونی ھه‌سوره‌ته‌نا چه‌نی ژه‌نه‌كیٛت‌ و دوه‌ كوڕه‌كاڎ كه‌ ئینێ چه‌نیش ئینایمیٛ ڕاوه‌ مایمه‌یمیٛ په‌ی لایڎ.)"
                },
                {
                    "verse": 7,
                    "text": "و موسایچ ئاما به‌رۆ په‌ی پیٛشوازی كه‌رده‌ی جه‌ ھه‌سوره‌یش، و وه‌رو ده‌میشه‌نه‌ لوا چوٙكه‌ره‌ و ماچش كه‌رد و جه‌ ئه‌حواڵ‌و یوٙترینیشا په‌رسا و ئینجا لوێ دلیٛ چاڎره‌كیٛ."
                },
                {
                    "verse": 8,
                    "text": "و موسایچ گردو ئا چیٛواشه‌ گیٛڵنێوه‌ په‌ی ھه‌سوره‌یش كه‌ یه‌ھوای ئاوردیٛبیٛنیٛ مل‌و فیٛرعه‌ونی و مل‌و میسریه‌كاره‌ وه‌رو خاتره‌و ئیسرائیلیه‌كا،و گرد ناوه‌شیێوه‌ كه‌ ئاما ڕاو خه‌ڵك‌و ئیسرائیلی ڕاره‌ كه‌ چه‌نی یه‌ھوا ڕزگاریٛش كه‌ردیٛ چه‌نه‌شا،"
                },
                {
                    "verse": 9,
                    "text": "و یه‌سرونیچ دڵ وه‌ش بی به‌ ژنه‌ویه‌ی گردھه‌رمانێوه‌ خاسیٛ كه‌ یه‌ھوای كه‌ردیٛبیٛ په‌ی خه‌ڵك‌و ئیسرائیلی، وه‌ختێ كه‌ ڕزگاریٛش كه‌ردیٛبیٛنیٛ جه‌ ده‌س‌و میسریه‌كاوه‌."
                },
                {
                    "verse": 10,
                    "text": "و یه‌سرونیچ واتش : ( ستایش په‌ی یه‌ھوای ئانه‌ی كه‌ جه‌ ده‌س‌و میسریه‌كاوه‌ و جه‌ ده‌س‌و فیٛرعه‌ونی پاشایشاوه‌ ڕزگاریٛش كه‌ردیدیٛ ، ئانه‌ی كه‌ خه‌ڵكه‌كه‌‌و ویٛش ڕزگاریٛش كه‌ردیٛ جه‌ ده‌سه‌ڵات‌و میسریه‌كا،"
                },
                {
                    "verse": 11,
                    "text": "ئیساتیٛ زانام كه‌ یه‌ھوا گۆره‌ته‌را جه‌ گردو خوڎایه‌كای ته‌ری، چونكه‌ ئیسپاڎ كریان وه‌ختێ كه‌ ئاڎیٛ به‌ غرورۆ ده‌رھه‌ق به‌ خه‌ڵكه‌كه‌ی ھورسونیشتشا كه‌رده‌ن.)"
                },
                {
                    "verse": 12,
                    "text": "ئینجا یه‌سرون كه‌ ھه‌سوره‌و موسای بیٛ قوربانی په‌ی سوٙچنای و قوربانییٛ ته‌ریٛچش ئاوردیٛ په‌ی خوڎای، ئینجا ھارون و گرد‌و ڕیش چه‌رمه‌كاو خه‌ڵك‌و ئیسرائیلی ئامێ په‌ی ئانه‌یه‌ چه‌نی ھه‌سوره‌‌و موسای وه‌روده‌م‌و خوڎاینه‌ نان وه‌را."
                },
                {
                    "verse": 13,
                    "text": "و ڕوێ دماته‌ر موسا نیشته‌ره‌ په‌ی ئانه‌یه‌ دادوه‌ری خه‌ڵكی كه‌روٙ، و خه‌ڵكه‌كه‌یچ جه‌ به‌یانیۆ ھه‌تا ویٛره‌گا وه‌روده‌م‌و موساینه‌ مدرێره‌."
                },
                {
                    "verse": 14,
                    "text": "وه‌ختێ ھه‌سوره‌و موسای ئا چیٛویٛشه‌ وینێ كه‌ موسا كه‌روٙشا په‌ی خه‌ڵكه‌كه‌ی، و چه‌نه‌ش په‌رسا و واتش: (ئینه‌ چیٛشا كه‌ توٙ كه‌ریش په‌ی خه‌ڵكی و په‌ی چیٛشی به‌ته‌نیا نیشته‌نیره‌ و دادوه‌ری كه‌ری په‌ی خه‌ڵكه‌كه‌ی؟ و گردو خه‌ڵكه‌كه‌یچ وه‌رو ده‌میته‌نه‌ مدرێنیٛره‌ جه‌ به‌یانیۆ تا ویٛره‌گا.)"
                },
                {
                    "verse": 15,
                    "text": "و موسایچ به‌ ھه‌سوره‌یش واتش: (چونكه‌ خه‌ڵكه‌كه‌ مه‌یا په‌ی لایم په‌ی ئانه‌یه‌ مه‌خسه‌ڎو خوڎای بزانا،"
                },
                {
                    "verse": 16,
                    "text": "وه‌ختێ گرفتێوه‌شا ھه‌ن و ماراش په‌ی لایم ، و منیچ دادوه‌ری كه‌رو جه‌ به‌ین‌و پیێوه‌ و ڕه‌فیٛقه‌كه‌یشه‌نه‌ و فه‌رز وشه‌ریٛعه‌ت و خوڎایش په‌نه‌ مشناسنو.)"
                },
                {
                    "verse": 17,
                    "text": "و ھه‌سوره‌و موسایچ په‌نه‌ش واڎ: (ئانه‌ی كه‌ توٙ كه‌ریش،خاس نیا."
                },
                {
                    "verse": 18,
                    "text": "به‌دڵنیایی ویٛت‌ و ئا خه‌ڵكه‌یچه‌ كه‌ ئینێ چه‌نیڎ ھیلاكیٛشا كه‌ری، چونكه‌ ئی ھه‌رمانیٛ بارێوه‌ فره‌ قورسه‌نه‌ په‌ی توٙ، و مه‌تاوی به‌ ته‌نیا ویٛڎ كه‌ریش."
                },
                {
                    "verse": 19,
                    "text": "ئیسه‌یچ گوٙشم په‌ی گیٛره‌ با موٙچیاریڎ كه‌رو، با خوڎاڎ چه‌نی بوٙ، توٙ وه‌كیٛڵی ئا خه‌ڵكه‌یه‌ كه‌ره‌ وه‌روده‌م‌و خوڎاینه‌ ،و گیر و گرفته‌كاشا به‌ره‌ وه‌روده‌م‌و خوڎای،"
                },
                {
                    "verse": 20,
                    "text": "ئینجا فه‌رز و شه‌ریٛعه‌ته‌كه‌م فیٛریٛشا كه‌ری، و ئا ڕێشا په‌نه‌ مشناسنی كه‌ پوٙره‌شه‌ره‌ ملا، و ئا ھه‌رمانیٛ كه‌ كه‌راشا."
                },
                {
                    "verse": 21,
                    "text": "به‌ڵام چه‌نی ئانه‌یچه‌ توٙ دلیٛ خه‌ڵك‌و ئیسرائیلینه‌، كه‌سانێوه‌ به‌توانا و دڵسوٙز كه‌ جه‌ خوڎای ته‌رسا ھورچنه‌ كه‌ قینیشا جه‌ قازانجێوه‌ نادادپه‌روه‌ریا، و ده‌سنیشانیٛشا كه‌ره‌ و كه‌ره‌شا به‌ ڕاوه‌به‌رو ھه‌زارا و سه‌ڎا و په‌نجایا و ده‌یا،"
                },
                {
                    "verse": 22,
                    "text": "گرد وه‌ختێ دادوه‌ری خه‌ڵكه‌كه‌ی كه‌را، و گیروگرفته‌ قورس و گرانه‌كا مارا په‌ی لاو توٙ، به‌ڵام ئا گیروگرفتیٛچه‌ كه‌ سوك و ئاسانیٛنیٛ ویٛشا دادوه‌ریشا چه‌نه‌ كه‌را، ئیتر ئینه‌ په‌ی توٙ ئاسان ته‌ر بوٙ و ئاڎیچیٛ باره‌كه‌ڎ چه‌نی ھورگیٛرا"
                },
                {
                    "verse": 23,
                    "text": "ئه‌گه‌ر ئینه‌یه‌ كه‌ری و خوڎایچ فه‌رمانه‌ڎ په‌نه‌ كه‌روٙ، ئانه‌ توٙ تاوی ویٛڎ گیٛری و ھه‌رپاسه‌ گردو خه‌ڵكه‌كه‌یچ به‌ ئاشتی گیٛڵاوه‌ په‌ی یاگه‌كاشا .)"
                },
                {
                    "verse": 24,
                    "text": "ھه‌رپۆچی موسایچ گوٙشش جه‌ ھه‌سوره‌یش گیٛرت و گردو ئانه‌یچشه‌ كه‌رد كه‌ په‌نه‌ش واڎ،"
                },
                {
                    "verse": 25,
                    "text": "و موسایچ پیێ به‌ توانێش دلیٛ گردو خه‌ڵك‌و ئیسرائیلینه‌ ھورچنییٛ و پیٛسه‌ ڕابه‌را نیێشه‌ره‌ سه‌رو خه‌ڵكه‌كه‌یۆ، سه‌روٙك‌و ھه‌زارا و سه‌ڎا و په‌نجایا و ده‌یا،"
                },
                {
                    "verse": 26,
                    "text": "و گرد وه‌ختێ دادوه‌ری خه‌ڵكه‌كه‌ی كه‌ریٛنیٛ، و گیروگرفته‌ قورسه‌كا ئاریٛنیٛ په‌ی لاو موسای، به‌ڵام ئا گیروگرفتیٛ كه‌ سوك‌ و ئاسانیٛ بیٛنیٛ، ویٛشا دادوه‌ریشا چه‌نه‌ كه‌ریٛنیٛ."
                },
                {
                    "verse": 27,
                    "text": "ئینجا موسایچ یه‌سرونی ھه‌سوره‌ش ڕه‌وانه‌ش كه‌رد و ئاڎیچ گیٛڵاوه‌ په‌ی سه‌رزه‌مین‌و ویٛش."
                }
            ]
        },
        {
            "chapter": 19,
            "audio_link": "https://media.ipsapps.org/hac/hac-audio/EXO_019.mp3",
            "verses": [
                {
                    "verse": 1,
                    "text": "جه‌ مانگه‌و یه‌ره‌مینه‌ به‌پاو ساڵیٛ عیبرییٛ، دماو ئانه‌ی كه‌ خه‌ڵك‌و ئیسرائیلی ،جه‌ خاك‌و میسرینه‌ ئامێ به‌رۆ، چا ڕوٙنه‌ ئامێ چوٙڵه‌وانی سینای."
                },
                {
                    "verse": 2,
                    "text": "وه‌ختێ جه‌ ڕیٛفیدیمۆ كوٙچشا كه‌رد و ئامێ چوٙڵه‌وانی سینای، چاگه‌ چاڎره‌كیٛشا ھورشادێ، و ئیتر ئیسرائیلیچ جه‌ وه‌رانوه‌رو كه‌شه‌كه‌یۆ چاڎریٛش ھوردێ."
                },
                {
                    "verse": 3,
                    "text": "و موسایچ ھوروه‌ست په‌ی لاو خوڎای، و یه‌ھوایچ جه‌ كه‌شه‌كۆ چڕیش وه‌نه‌ و فه‌رماواش: (ئه‌پیٛسه‌ ماچی به‌ كوڕه‌كاو یاقوبی و به‌ خه‌ڵك‌و ئیسرائیلی."
                },
                {
                    "verse": 4,
                    "text": "شمه‌ ویٛتا ویناتا كه‌ من چیٛشم كه‌رد به‌ میسری، و شمه‌م ھورگیٛرتیدیٛ سه‌رو باڵاو داڵه‌كاوه‌ و ئاوردیدیٛم په‌ی لاو ویٛم،"
                },
                {
                    "verse": 5,
                    "text": "ئیسه‌یچ ئه‌گه‌ر شمه‌ به‌ڕاسی گوٙشم په‌ی گیٛردیٛ و ئا عه‌ھده‌ كه‌ دێندیٛم په‌نه‌ پاریٛزندیٛش، ئانه‌ شمه‌ دلیٛ گردو میلله‌ته‌كانه‌ بیدیٛ به‌ گه‌نجینه‌‌و من، ھه‌رچنڎه‌ گردو زه‌مینیچ ھین‌و منا."
                },
                {
                    "verse": 6,
                    "text": "و په‌ی من بیدیٛ به‌ پاشایه‌تی كاھینی و نه‌ته‌وێوه‌ پیروٙزیٛ ، ئینه‌ گردو ئا قسانیٛ كه‌ به‌ وه‌چه‌كاو ئیسرائیلیشا ماچی.)"
                },
                {
                    "verse": 7,
                    "text": "ھه‌رپۆچی موسا سه‌رو كه‌شه‌كه‌یۆ وه‌سته‌ره‌ وار و ڕیش چه‌رمه‌كیٛ خه‌ڵك‌و ئیسرائیلیش چڕییٛ و گرد‌و ئا وشا كه‌ یه‌ھوای فه‌رمانه‌ش په‌نه‌ كه‌رده‌ بیٛ، وستیٛش وه‌رو ده‌میشا."
                },
                {
                    "verse": 8,
                    "text": "و گردو خه‌ڵكه‌كه‌یچ پیٛوه‌ره‌ واتشا : (گردو ئا چیٛوا كه‌ یه‌ھوای واتیٛنیٛ، كه‌رمیٛشا.) و موسایچ قسیٛ خه‌ڵكه‌كه‌یش به‌ردۆ په‌ی یه‌ھوای."
                },
                {
                    "verse": 9,
                    "text": "و یه‌ھوایچ به‌ موسایش فه‌رماوا: (ئانا من دلیٛ ھه‌ورێوه‌ ھه‌سینه‌ مه‌و په‌ی لایڎ په‌ی ئانه‌یه‌ خه‌ڵكه‌كه‌ بژنه‌وا وه‌ختێ من قسیٛڎ چه‌نی كه‌رو، و په‌ی ئانه‌یه‌ په‌ی ھه‌تاھه‌تای متمانیٛڎ په‌نه‌ كه‌را.) و موسایچ قساو خه‌ڵكه‌كه‌یش گیٛڵنێوه‌ په‌ی یه‌ھوای،"
                },
                {
                    "verse": 10,
                    "text": "و یه‌ھوایچ به‌ موسایش فه‌رماوا: (لوه‌ په‌ی لاو خه‌ڵكه‌كه‌ی و ئاروٙ و سه‌وای پیروٙزیٛشا كه‌ره‌ و ئاڎیچیٛ جله‌كاشا شوٙرا."
                },
                {
                    "verse": 11,
                    "text": "و با ئاماڎیٛ با جه‌ ڕوٙو یه‌ره‌مینه‌، چونكه‌ جه‌ ڕوٙو یه‌ره‌مینه‌، یه‌ھوا وه‌رو چه‌ماو خه‌ڵكه‌كه‌یۆ وه‌زوٙره‌ سه‌رو كه‌ش‌و سینای."
                },
                {
                    "verse": 12,
                    "text": "و بڕێوه‌ بنیه‌ره‌ ھه‌ر چوار دۆرو كه‌شه‌كه‌یره‌ په‌ی خه‌ڵكه‌كه‌ی و په‌نه‌شا واچه‌: [ئاگاڎاریٛ بیدیٛ! نه‌ لوٙدیٛ سه‌رو كه‌شه‌كه‌ی و نه‌ ده‌س ده‌یدیٛ وه‌نه‌و لیٛواره‌كاش، چونكه‌ ھه‌ركه‌سێوه‌ جه‌ شمه‌ ده‌سش بڎوٙ وه‌نه‌، ئانه‌ به‌دڵنیایی كوشیوٙ."
                },
                {
                    "verse": 13,
                    "text": "مه‌ بوٙ ھیچ ده‌سێوه‌ش وه‌رگنوٙ، چونكه‌ به‌دڵنیایی ته‌وه‌ن واران كریوٙ یان تیر وارن كریوٙ، ئیتر ئاژه‌ڵ بوٙ یان ئینسان مه‌ژیووٙ.] و ھه‌روه‌ختێ كه‌ڕه‌نا فوش كریا پوٙره‌ ئا وه‌خته‌ تاوا ھور وه‌زا په‌ی سه‌رو كه‌شه‌كه‌ی.)"
                },
                {
                    "verse": 14,
                    "text": "ھه‌رپۆچی موسا كه‌شه‌كۆ وه‌سته‌ره‌ وار په‌ی لاو خه‌ڵكه‌كه‌ی و خه‌ڵكه‌كه‌ش پیروٙزیٛ كه‌ردیٛ و ئاڎیچیٛ جله‌كیٛشا شوٙرتیٛشا."
                },
                {
                    "verse": 15,
                    "text": "و به‌ خه‌ڵكه‌كه‌یش واڎ: (ئاماڎیٛ بیدیٛ په‌ی ڕوٙ یه‌ره‌می و نزیكیٛ مه‌بیدیٛوه‌ جه‌ ژه‌نیٛ.)"
                },
                {
                    "verse": 16,
                    "text": "ھه‌رپۆچی ئانه‌بیٛ ده‌مه‌و به‌یانی ڕوٙ یه‌ره‌می ، ھه‌وره‌گرمه‌و و چه‌خماخه‌شانایێوه‌ و ھه‌ورێوه‌ ھه‌س به‌ركۆڎ سه‌رو كه‌ش‌و سینایۆ و ده‌نگ‌و كه‌ڕه‌نایێوه‌ تنڎیٛ ژه‌نه‌ویا به‌ جوٙرێوه‌ كه‌ گردو ئا خه‌ڵكه‌ی كه‌ دلیٛ ئوٙردوگاكه‌ینه‌ بیٛنیٛ. له‌رزێ."
                },
                {
                    "verse": 17,
                    "text": "و موسایچ خه‌ڵكه‌كه‌ش جه‌ ئوٙردوگاكه‌نه‌ ئاوردیٛ به‌رۆ په‌ی وینای خوڎای و ئاڎیچیٛ جه‌ لاقه‌ڎپاڵ‌و كه‌شه‌كه‌ینه‌ مدرێ،"
                },
                {
                    "verse": 18,
                    "text": "ئیسه‌یچ گردو كه‌ش‌و سینای به‌ته‌مامی پوٙژیابیٛره‌ به‌ دوكه‌ڵ، چونكه‌ یه‌ھوا به‌ ئاییٛرۆ وه‌سته‌بیٛره‌ سه‌رش ، و دوكه‌ڵه‌كه‌یچش به‌رزبیٛوه‌ پیٛسه‌‌ دوكه‌ڵ‌و كوریٛ"
                },
                {
                    "verse": 19,
                    "text": "و ده‌نگ‌و كه‌ڕه‌ناكیٛچ بیٛ حه‌ڎ به‌رز بیٛوه‌، و موسایچ قسیٛ كه‌ریٛ و خوڎایچ به‌ ده‌نگێوه‌ جوابش داوه‌."
                },
                {
                    "verse": 20,
                    "text": "و یه‌ھوایچ وه‌سته‌ره‌ وار په‌ی سه‌رو لوته‌‌و كه‌شه‌كه‌‌و سینای، و چاگه‌ موساش چڕی په‌ی سه‌رو لوته‌‌و كه‌شه‌كه‌ی، و موسایچ ھوروه‌ست."
                },
                {
                    "verse": 21,
                    "text": "و یه‌ھوایچ به‌ موسایش فه‌رماوا: (لوه‌ره‌ وار و خه‌ڵكه‌كه‌ی ئاگاڎاریٛ كه‌رۆ، نه‌وه‌كای حدود ماڕا په‌ی وینای یه‌ھوای و فریٛشا چه‌نه‌ مرا،"
                },
                {
                    "verse": 22,
                    "text": "با كاھینه‌كیٛچ ئانیٛ كه‌ نزیكیٛنیٛ جه‌ یه‌ھوایۆ با ویٛشا پاك كه‌راوه‌ نه‌وه‌كای یه‌ھوا بڎوٙشا وه‌نه‌ .)"
                },
                {
                    "verse": 23,
                    "text": "و موسایچ به‌ یه‌ھوایش واڎ: (خه‌ڵكه‌كه‌ مه‌تاوا ھوروه‌زا په‌ی سه‌رو كه‌ش‌و سینای، چونكه‌ توٙ ویٛڎ ئیٛمه‌ڎ ئاگاڎاریٛ كه‌ردیمیٛوه‌ و فه‌رماواڎ: [بڕیٛ سه‌رو كه‌شه‌كه‌یۆ بنیه‌ره‌ و پیروٙزش كه‌ره‌.])"
                },
                {
                    "verse": 24,
                    "text": "و یه‌ھوایچ په‌نه‌ش فه‌رماوا: لوه‌ره‌ واری و ھارونیچ چه‌نی ویٛڎ باره‌ سه‌رۆ، به‌ڵام ڕا مه‌ڎه‌ به‌ كاھینی و خه‌ڵكه‌كه‌ی كه‌ حدود ماڕا و به‌یا سه‌ره‌وكوی په‌ی لاو منی یه‌ھوای ئنڎا منیچ مڎه‌وشا وه‌نه‌ ."
                },
                {
                    "verse": 25,
                    "text": "و موسایچ وه‌سته‌ره‌ واری په‌ی وه‌روده‌م‌و خه‌ڵكه‌كه‌ی و په‌نه‌ش واتیٛ."
                }
            ]
        },
        {
            "chapter": 20,
            "audio_link": "https://media.ipsapps.org/hac/hac-audio/EXO_020.mp3",
            "verses": [
                {
                    "verse": 1,
                    "text": "و خوڎا گردو ئی قساشه‌ كه‌ردیٛ و فه‌رماواش:"
                },
                {
                    "verse": 2,
                    "text": "(من یه‌ھوای خوڎاتانا، ئانه‌ی كه‌ شمه‌ش جه‌ خاك‌و میسرینه‌ ئاوردیدیٛ به‌رۆ جه‌ خاك‌و به‌نڎه‌ییۆ،"
                },
                {
                    "verse": 3,
                    "text": "به‌ ھیچ جوٙرێ مه‌بوٙ خوڎێوه‌ ته‌رڎ بوٙ بیٛجگه‌ جه‌ من،"
                },
                {
                    "verse": 4,
                    "text": "مه‌بوٙ ھیچ جوٙره‌ بتێوه‌ یان شكڵێوه‌ چانیشا كه‌ ئینێ جه‌ ئاسمانه‌كانه‌ سه‌رۆ، یان چانیشایچه‌ كه‌ ئینێ جه‌ زه‌مینه‌نه‌ وارۆ، یان جه‌ دلیٛ ئاوه‌كانه‌ كه‌ ئینێ چیٛرو زه‌مینینه‌، په‌ی ویٛتا دروسیٛ كه‌ردیٛ"
                },
                {
                    "verse": 5,
                    "text": "و به‌ ھیچ جوٙرێ په‌یشا مه‌نامیه‌یدیٛره‌ و مه‌په‌رسدیٛشا، چونكه‌ من یه‌ھوای خوڎاتانا، خوڎێوه‌ به‌خیٛڵنا كه‌ سزا‌و تاوان‌و تاته‌كاشا مڎه‌و ھه‌تا وه‌چه‌ی یه‌ره‌م‌ و وه‌چه‌ی چواره‌م‌و ئانیشا كه‌ قینیشا چه‌نه‌مه‌نه‌،"
                },
                {
                    "verse": 6,
                    "text": "به‌ڵام وه‌شه‌ویسی ویٛم به‌روزو په‌ی ھه‌زاره‌ھا جه‌ وه‌چه‌و ئانیشا كه‌ منشا وه‌ش مسیه‌و و فه‌رمانه‌كام پاریٛزنا."
                },
                {
                    "verse": 7,
                    "text": "مه‌بوٙ به‌ھیچ جوٙرێ نامیٛ یه‌ھوای خوڎایتا به‌ خراپ به‌كار باردیٛ، چونكه‌ یه‌ھوا سزاو گردو ئانیشا مڎوٙ كه‌ نامیٛش به‌ خراپ به‌كارمارا،"
                },
                {
                    "verse": 8,
                    "text": "ڕوٙو شه‌ممه‌ی به‌ پیروٙزی نگاداردیٛ، و باردیٛشۆ یاڎو ویٛتا."
                },
                {
                    "verse": 9,
                    "text": "شش ڕویٛ ھه‌رمانه‌ كه‌ردیٛ و گردو ھه‌رمانه‌كاتا ته‌مامندیٛ،"
                },
                {
                    "verse": 10,
                    "text": "به‌ڵام حۆته‌مین ڕوٙ، شه‌ممه‌‌و یه‌ھوای خوڎایتانه‌، و چا ڕوٙنه‌ مه‌بوٙ ھیچ جوٙره‌ ھه‌رمانێوه‌ش چه‌نه‌ كه‌ردیٛ، نه‌ ویٛتا، نه‌ كوڕه‌كیٛتا، نه‌ كناچه‌كیٛتا، نه‌ خزمه‌ڎكارتا، نه‌ كاره‌كه‌ره‌تا، و نه‌ ئاژه‌ڵه‌كیٛتا، و نه‌ ئا بیٛگانه‌یچه‌ كه‌ ئینا دلیٛ ده‌روازه‌و شاره‌كه‌یتانه‌،"
                },
                {
                    "verse": 11,
                    "text": "چونكه‌ یه‌ھوا جه‌ شش ڕویٛنه‌ ئاسمانه‌كیٛ و زه‌مین و به‌حر و گردو ئا چیٛوا كه‌ ئیناشا چه‌نه‌ دروسیٛش كه‌ردیٛ، و جه‌ ڕوٙ حۆته‌مینه‌ سه‌یاوه‌، ھه‌رپۆچی یه‌ھوا ڕوٙو شه‌ممه‌یش به‌ره‌كه‌ڎدار كه‌رد، و پیٛسه‌ ڕوێوه‌ پیروٙزی جیاش كه‌ردۆ."
                },
                {
                    "verse": 12,
                    "text": "قه‌ڎرو ئه‌ڎا و تاته‌یتا گیٛردیٛ، په‌ی ئانه‌ی عومرتا دریٛژبوٙ چا خاكه‌نه‌ كه‌ یه‌ھوای خوڎاتا مڎوٙتا په‌نه‌،"
                },
                {
                    "verse": 13,
                    "text": "به‌ ھیچ جوٙرێ كه‌سی مه‌كوشدیٛ."
                },
                {
                    "verse": 14,
                    "text": "به‌ ھیچ جوٙرێ زینا مه‌كه‌ردیٛ."
                },
                {
                    "verse": 15,
                    "text": "به‌ ھیچ جوٙرێ ھیچ چیٛوێ مه‌دزدیٛ."
                },
                {
                    "verse": 16,
                    "text": "به‌ ھیچ جوٙرێ به‌درویٛ شاھیٛڎی مه‌ڎه‌یدیٛ دژبه‌ نزیكه‌كه‌یتا."
                },
                {
                    "verse": 17,
                    "text": "به‌ ھیچ جوٙرێ چه‌م مه‌بڕدیٛ یانه‌و ھامساكه‌یتا، یان ژه‌نه‌و ھامساكه‌یتا ، و چه‌م مه‌بڕدیٛ خزمه‌ڎكاره‌كه‌یش یان كاره‌كه‌ره‌كیٛش، یان گاوه‌كه‌یش یان ھه‌ره‌كه‌یش یان ھه‌رچیٛوێ كه‌ ھین‌و ھامساكه‌یتا بوٙ)"
                },
                {
                    "verse": 18,
                    "text": "و خه‌ڵكه‌كه‌ ھه‌وره‌گرمه‌كه‌شا ژنی و ھه‌وره‌تریٛشقه‌كه‌شا وینا و گوٙششا جه‌ ده‌نگ‌و كه‌ڕه‌ناكیٛوه‌ بیٛ و كه‌شه‌كه‌شا وینا كه‌ دوكه‌ڵ كه‌ریٛ، و وه‌ختێ ویناشا ته‌رساییٛنه‌ له‌رزێ و دورۆ مدرێ."
                },
                {
                    "verse": 19,
                    "text": "ئینجا به‌ موسایشا واڎ: (توٙ ویٛڎ قسیٛما په‌ی كه‌ره‌ و ئیٛمه‌یچ گوٙش گیٛرمیٛ، به‌ڵام با خوڎا قسیٛما په‌ی نه‌كه‌روٙ ئنڎا مرمیٛ.)"
                },
                {
                    "verse": 20,
                    "text": "و موسایچ به‌ خه‌ڵكه‌كه‌یش واڎ: (مه‌ته‌رسدیٛ! چونكه‌ خوڎا ئامان په‌ی ئانه‌ی تاقییٛتا كه‌روٙوه‌، و په‌ی ئانه‌ی ته‌رسه‌و ئاڎی دڵتانه‌ بوٙ، و گوناح نه‌كه‌ردیٛ)"
                },
                {
                    "verse": 21,
                    "text": "ھه‌رپۆچی خه‌ڵكه‌كه‌ دورۆ مدرێ، و موسایچ لوا و نزیك بیۆ چا ھه‌وره‌ ھه‌سه‌یه‌ كه‌ خوڎاش چه‌نه‌ بیٛ،"
                },
                {
                    "verse": 22,
                    "text": "ئینجا یه‌ھوا به‌ موسایش فه‌رماوا: (ئه‌پیٛسه‌ به‌ خه‌ڵك‌و ئیسرائیلی ماچی: [شمه‌ ویٛتا ویناتا كه‌ من چه‌نی جه‌ ئاسمانۆ قسیٛم په‌ی كه‌ردیدیٛ،"
                },
                {
                    "verse": 23,
                    "text": "مه‌بوٙ به‌ ھیچ جوٙرێ خوڎێوه‌ته‌ر جه‌ زیوی و ئاڵتونی دروس كه‌ردیٛ په‌ی ویٛتا."
                },
                {
                    "verse": 24,
                    "text": "قوربانگێوه‌م په‌ی دروس كه‌ره‌ و سه‌رشۆ قوربانی سوٙچنایه‌كات و قوربانیه‌كاو ئاشتیڎ جه‌ گه‌له‌ و گوٙسفه‌نڎی سه‌رشۆ كه‌ری قوربانی، و ھه‌ر یاگێوه‌یچه‌نه‌ گه‌ره‌كم بوٙ یاڎو نامیٛم كریوٙوه‌ ئانه‌ مه‌و لات و به‌ره‌كه‌ڎدارڎ كه‌رو"
                },
                {
                    "verse": 25,
                    "text": "و ئه‌گه‌ر قوربانگێوه‌ڎ دروس كه‌رد په‌ی من جه‌ ته‌وه‌نا، به‌ ھیچ جوٙرێ مه‌بوٙ ته‌وه‌نێوه‌ بوٙ كه‌ ھوركڵاشیێ بوٙ. چونكه‌ ئه‌گه‌ر ته‌وه‌نی ھوركڵاشیێ به‌كارباری، ئانه‌ گڵیاوش كه‌ری."
                },
                {
                    "verse": 26,
                    "text": "و پلیكانیره‌ ھورمه‌وه‌زه‌ په‌ی سه‌رو قوربانگاكه‌ی، ئنڎا ڕوتیه‌كه‌ڎ به‌رگنوٙ سه‌رشۆ.]"
                }
            ]
        },
        {
            "chapter": 21,
            "audio_link": "https://media.ipsapps.org/hac/hac-audio/EXO_021.mp3",
            "verses": [
                {
                    "verse": 1,
                    "text": "ئیساتیٛچ ئینه‌ ئا فه‌رزیٛنیٛ كه‌ توٙ وه‌رو ده‌میشانه‌ منیه‌یشاره‌:"
                },
                {
                    "verse": 2,
                    "text": "(ئه‌گه‌ر به‌نڎێوه‌ عیبرانیڎ سانا، په‌ی ماوه‌و شش ساڵا خزمه‌تڎ كه‌روٙ، به‌ڵام حۆته‌مین ساڵه‌نه‌ ئازاڎ بوٙ به‌بیٛ په‌نه‌دای ھیچ كرێوه‌."
                },
                {
                    "verse": 3,
                    "text": "ئه‌گه‌ر ویٛش به‌ته‌نیا ئاما ئانه‌ ھه‌ر به‌ته‌نیا ئازاڎ كریوٙ، و ئه‌گه‌ر ویٛش و ژه‌نه‌كیٛش ئامێ، ئانه‌ ھه‌ردوی ئازاڎیٛ كریا."
                },
                {
                    "verse": 4,
                    "text": "ئه‌گه‌ر ئاغه‌كه‌ش ژه‌نیش بڎوٙ په‌نه‌، و ژه‌نه‌كیٛچ كوڕیٛ و كناچیٛش با په‌یش ، ئانه‌ ژه‌نه‌كیٛ و زاڕوٙڵه‌كیٛ با به‌ ھینیٛ ئاغه‌كه‌یش، و پیاكه‌ ویٛش به‌ ته‌نیا ئازاڎ كریوٙ."
                },
                {
                    "verse": 5,
                    "text": "ئه‌گه‌ر به‌نڎه‌كه‌ به‌ گردو دڵیشۆ واچوٙ: (من ئاغه‌كه‌م و ژه‌ن و زاڕوٙڵه‌كیٛم وه‌شیٛم مسیا و گه‌ره‌كم نیا ئازاڎ كریه‌و.)"
                },
                {
                    "verse": 6,
                    "text": "ئینجا ئاغه‌كه‌ش به‌روٙش په‌ی لاو خوڎای و نزیكش كه‌روٙوه‌ جه‌ به‌ره‌كه‌ی، و چاگه‌ به‌ دره‌وشه‌ گوٙشش وڵه‌ كه‌روٙ، و به‌نڎه‌كه‌یچ تاھه‌تاھه‌تان خزمه‌تش كه‌روٙ."
                },
                {
                    "verse": 7,
                    "text": "ئه‌گه‌ر پیێوه‌ كناچه‌كیٛ ویٛش وره‌شوٙ پیٛسه‌ به‌نڎێوه‌ میٛڵیٛ، ئازاڎه‌ مه‌كریوٙ پیٛسه‌ به‌نڎێوه‌ نیٛری."
                },
                {
                    "verse": 8,
                    "text": "ئه‌گه‌ر كناچه‌كیٛ په‌سه‌نڎه‌ نه‌بیه‌ وه‌رو چه‌ماو‌ ئاغه‌كه‌یشۆ كه‌ نیێبیٛشه‌ره‌ په‌ی ویٛش، ئانه‌ ئاغه‌كه‌ش ڕامڎوٙ كه‌ بسنیوٙوه‌ جه‌لایه‌ن‌و تاته‌یشۆ، به‌ڵام ئاغه‌كه‌ش به‌ته‌مامه‌تی ده‌سه‌ڵات‌و ئانه‌یشه‌ نیا كه‌ ئاڎیٛ وره‌شوٙ به‌ كه‌سێوه‌ بیٛگانه‌ی، چونكه‌ فره‌ به‌خراپی ھورسونیشتش چه‌نی كه‌ردیٛنه‌."
                },
                {
                    "verse": 9,
                    "text": "ئه‌گه‌ر ده‌سنیشانه‌ش كه‌رده‌ په‌ی كوڕه‌كه‌یش ئانه‌ گردو ئا چیٛواشه‌ په‌ی كه‌روٙ به‌پاو عورف و عاڎه‌ت‌و كناچا."
                },
                {
                    "verse": 10,
                    "text": "ئه‌گه‌ر ژه‌نێوه‌ته‌ره‌یچش ئاورده‌، ئانه‌ مه‌بوٙ خوٙراكش و جلوبه‌رگش و جوٙت بیه‌یش چه‌نه‌ كه‌م كه‌روٙوه‌."
                },
                {
                    "verse": 11,
                    "text": "و ئه‌گه‌ر ئی یه‌ره‌ چیٛویٛشه‌ په‌ی نه‌كه‌رده‌ ئانه‌ ئاڎه‌ ئازاڎه‌ كریوٙ بیٛ وه‌رانوه‌ر."
                },
                {
                    "verse": 12,
                    "text": "ھه‌ركه‌سێوه‌ بڎوٙ وه‌نه‌و كه‌سێوه‌ ته‌ری په‌ی ئانه‌ی مروٙ، ئانه‌ به‌دڵنیایی كوشیوٙ."
                },
                {
                    "verse": 13,
                    "text": "به‌ڵام ئه‌گه‌ر نه‌خشه‌ش په‌ی نه‌مجوٙره‌ په‌ی ئانه‌ی كوشوٙش به‌ڵام خوڎا ڕاش دا كه‌ ئاڎ وزیوٙ چیٛرو ده‌سیش، ئانه‌ یاگێوه‌ په‌ی ئاڎی ده‌سنیشانه‌ كه‌رو تاوه‌كو ڕه‌موٙ په‌ی ئاگه‌ی."
                },
                {
                    "verse": 14,
                    "text": "به‌ڵام ئه‌گه‌ر كه‌سێوه‌ به‌ئه‌نقه‌س ھورسونیشت كه‌روٙ جه‌وه‌رانوه‌رو ھامساكه‌یشۆ په‌ی ئانه‌ی كوشوٙش، ئا كه‌سه‌ كوشیوٙ ته‌نانه‌ڎ ئه‌گه‌ر په‌نایچ به‌روٙ په‌ی قوربانگاكه‌یم په‌ی ویٛ پاریٛزنای."
                },
                {
                    "verse": 15,
                    "text": "و ھه‌ركه‌سێوه‌ بڎوٙ وه‌نه‌و ئه‌ڎێش یان تاته‌یش ، به‌دڵنیایی كوشیوٙ."
                },
                {
                    "verse": 16,
                    "text": "و ئه‌گه‌ر كه‌سێوه‌ ئینسانێوه‌ بڕفانوٙ، جا وره‌شوٙش یان گلش بڎوٙوه‌ لاو ویٛشۆ، ئا كه‌سه‌ به‌دڵنیایی كوشیوٙ."
                },
                {
                    "verse": 17,
                    "text": "و ئه‌گه‌ر كه‌سێوه‌یچ دژمانی بڎوٙ به‌ ئه‌ڎێش و تاته‌یش، به‌دڵنیایی كوشیوٙ."
                },
                {
                    "verse": 18,
                    "text": "ئه‌گه‌ر دویٛ پیێ ده‌مه‌قاڵیٛشا بوٙ و یوٙشا بڎوٙ وه‌نه‌و ئه‌وی ته‌ریشا به‌ ته‌وه‌نی یان به‌ مشته‌كوٙڵه‌، و نه‌ مروٙ به‌ڵام دلیٛ یاگیٛنه‌ مه‌نوٙوه‌ ،"
                },
                {
                    "verse": 19,
                    "text": "ئه‌گه‌ر كه‌سه‌كه‌ ھورئیٛستۆ و جبه‌رۆ به‌ گوٙچانه‌ لوا ڕاره‌، ئا كه‌سه‌ كه‌ دانش وه‌نه‌، بیٛ تاوان به‌رمشوٙ. به‌ڵام گردو ئا وه‌خته‌یشه‌ په‌ی وجاروٙوه‌ كه‌ جه‌ ده‌سش دان تاوه‌كو به‌ته‌مامه‌تی خاس بوٙوه‌."
                },
                {
                    "verse": 20,
                    "text": "ئه‌گه‌ر ئاغێوه‌ به‌ كوته‌ك داش وه‌نه‌و خزمه‌ڎكاره‌كه‌یش یان كاره‌كه‌ره‌كیٛش، و ئه‌گه‌ر به‌بوٙنه‌و دایوه‌نه‌كه‌یۆ مه‌رد، ئانه‌ به‌دڵنیایی ھه‌قه‌ش چه‌نه‌ كریوٙوه‌."
                },
                {
                    "verse": 21,
                    "text": "به‌ڵام ئه‌گه‌ر به‌نڎه‌كه‌ ڕوێ یان دویٛ مه‌نۆ و نه‌مه‌رد، ئانه‌ ئاغه‌كه‌ ھه‌قه‌ش چه‌نه‌ مه‌سنیوٙوه‌، چونكه‌ به‌نڎه‌كه‌ ھین‌و ویٛشا."
                },
                {
                    "verse": 22,
                    "text": "ئه‌گه‌ر چنڎ كه‌سێوه‌ چه‌نی یوٙترینی گژیا و بڎا وه‌نه‌و ژه‌نێوه‌ دوه‌گیانیٛ و وه‌ڵیٛ واڎه‌و ویٛشه‌نه‌ زاڕوٙڵه‌كه‌ په‌یڎا بوٙ، به‌ڵام زاڕوٙڵه‌كه‌ش زه‌ره‌رش په‌نه‌ نه‌یاووٙ، ئانه‌ به‌دڵنیایی كه‌سه‌كه‌ ئا ئه‌نڎازه‌و زه‌ڕه‌یه‌ مڎوٙ به‌پاو داواكاری میٛردو ژه‌نه‌كیٛ و قه‌رارو دادوه‌را."
                },
                {
                    "verse": 23,
                    "text": "به‌ڵام ئه‌گه‌ر زیاته‌ر زامڎاره‌ بیه‌، ئانه‌ سزاكیٛ بوٙ به‌ گیان به‌ گیان،"
                },
                {
                    "verse": 24,
                    "text": "چه‌م به‌ چه‌م، دڎان به‌ دڎان، ده‌س به‌ ده‌س، پا به‌ پا،"
                },
                {
                    "verse": 25,
                    "text": "سوٙته‌ی به‌ سوٙته‌ی ، دایوه‌نه‌ی به‌ دایوه‌نه‌ی، زه‌خم به‌ زه‌خم."
                },
                {
                    "verse": 26,
                    "text": "و ئه‌گه‌ر كه‌سێوه‌ داش وه‌نه‌و چه‌م‌و خزمه‌ڎكاره‌كه‌یش یان كاره‌كه‌ره‌كیٛش په‌ی ئانه‌ی كه‌ چه‌مش كوٙربوٙ، ئانه‌ مشیوٙ ئازاڎ كریوٙ به‌بوٙنه‌و چه‌مه‌كه‌یشۆ."
                },
                {
                    "verse": 27,
                    "text": "و ئه‌گه‌ر بڎوٙ وه‌نه‌و دڎان‌و خزمه‌ڎكاره‌كه‌یش یان كاره‌كه‌ره‌كیٛش و دڎانش گنوٙ، ئانه‌ ئازاڎ كریوٙ به‌بوٙنه‌و دڎانه‌كه‌یشۆ."
                },
                {
                    "verse": 28,
                    "text": "ئه‌گه‌ر گاوێوه‌ قوٙچێ بڎوٙ وه‌نه‌‌و پیێوه‌ یان ژه‌نێوه‌ و مرا، ئانه‌ به‌دڵنیایی گاوه‌كه‌ ته‌وه‌ن واران كریوٙ و گوٙشته‌كه‌ش مه‌ بوٙ وریوٙ، به‌ڵام ساحیٛب و گاوه‌كه‌ی بیٛ تاوان به‌رمشوٙ،"
                },
                {
                    "verse": 29,
                    "text": "ئه‌گه‌ر گاوه‌كه‌ وه‌ڵته‌ریٛ قوٙچ شان بیه‌بوٙ و ساحیٛبه‌كه‌یچش ئاگاڎار كریابوٙوه‌ جه‌ قوٙچ شانای گاوه‌كه‌یش ، ئیٛڎیچ گوٙشش په‌نه‌ نه‌ڎابوٙ، و ئه‌گه‌ر گاوه‌كه‌یچ ژه‌نێوه‌ یان پیێوه‌ كوشوٙ ئانه‌ ته‌وه‌ن واران كریوٙ، و ساحیٛبه‌كه‌یچش كوشیوٙ."
                },
                {
                    "verse": 30,
                    "text": "ئه‌گه‌ر زه‌ڕ په‌ی ڕزگاركه‌رده‌ی جه‌ ساحیٛب گاوه‌كه‌ی داواكریوٙ، ئانه‌ مڎوٙش تاوه‌كو گیان‌و ویٛش ڕزگار كه‌روٙ، ھه‌رچیٛوێوه‌ كه‌ داواش چه‌نه‌ كریان."
                },
                {
                    "verse": 31,
                    "text": "ئه‌گه‌ر گاوه‌كه‌ قوٙچه‌ بڎوٙ وه‌نه‌و كوڕێوه‌ یان كناچێوه‌، ئانه‌ ھه‌ر ئا حوكمه‌شه‌ چه‌سپیوٙ مله‌ره‌،"
                },
                {
                    "verse": 32,
                    "text": "ئه‌گه‌ر گاوه‌كه‌ بڎوٙ وه‌نه‌و خزمه‌ڎكارێوه‌ یان كاره‌كه‌رێوه‌ و كوشوٙش، ئانه‌ سی شاقڵیٛ كه‌ كه‌روٙ یه‌ره‌ سه‌ڎ و شه‌س گرامیٛ زیو مڎوٙ به‌ ئاغه‌و به‌نڎه‌كه‌ی، و ئیتر گاوه‌كه‌ ته‌وه‌ن واران كریوٙ."
                },
                {
                    "verse": 33,
                    "text": "ئه‌گه‌ر كه‌سێوه‌ سه‌رو چاڵێوه‌ ھوربڎوٙوه‌ یان چاڵێوه‌ ھوركه‌نوٙ و سه‌رش نه‌پوٙژنوٙره‌ و گاوێوه‌ یان ھه‌رێوه‌ش كۆته‌نه‌،"
                },
                {
                    "verse": 34,
                    "text": "و ساحیٛب‌و چاڵه‌كیٛچ وجارای مڎوٙوه‌ به‌ زیو، و ساحیٛب‌و چاڵه‌كیٛ وجارای مڎوٙوه‌ به‌ ساحیٛب‌و ئاژه‌ڵه‌كه‌ی و ئاژه‌ڵه‌ توٙپاكه‌یچ بوٙ به‌ ھین‌و ساحیٛب‌ چاڵه‌كه‌ی."
                },
                {
                    "verse": 35,
                    "text": "ئه‌گه‌ر گاو‌و كه‌سێوه‌ بڎوٙ وه‌نه‌و گاوو كه‌سێوه‌ته‌ری و كوشوٙش، ئانه‌ گاوه‌ زینڎه‌كه‌ی وره‌شا و زه‌ڕه‌كه‌یش و ھه‌رپاسه‌ گوٙشت‌و گاوه‌ مڕارۆبیه‌كه‌یچ ڕیٛك به‌ش كه‌را."
                },
                {
                    "verse": 36,
                    "text": "و یان ئه‌گه‌ر وه‌ڵته‌ریٛ زانابوٙش گاوه‌كه‌ قوٙچ شان بیه‌ن، و ساحیٛبه‌كه‌یچش گوٙشش نه‌ڎابوٙ په‌نه‌، و به‌دڵنایی وجارای گاوی به‌ گاوی مڎوٙوه‌، و گاوه‌ مڕارۆبیه‌كه‌یچ بوٙ به‌ ھین‌و ویٛش."
                }
            ]
        },
        {
            "chapter": 22,
            "audio_link": "https://media.ipsapps.org/hac/hac-audio/EXO_022.mp3",
            "verses": [
                {
                    "verse": 1,
                    "text": "ئه‌گه‌ر كه‌سێوه‌ گاوێوه‌ یان مه‌یێوه‌ دزوٙ و یان سه‌ره‌ش بڕوٙ یان وره‌شوٙش، ئانه‌ په‌نج گاویٛ په‌ی گاوه‌كه‌ی و چوار مه‌ییٛچ په‌ی مه‌یه‌كیٛ مڎوٙوه‌."
                },
                {
                    "verse": 2,
                    "text": "ئه‌گه‌ر دزێوه‌ شه‌ویٛنه‌ گیریوٙ كه‌ خه‌ریک‌و دزییا و دریوٙش وه‌نه‌ و مروٙ، ئانه‌ ساحیٛب یانه‌كه‌ تاوانبارنیا به‌ ون مته‌ی ."
                },
                {
                    "verse": 3,
                    "text": "به‌ڵام ئه‌گه‌ر وه‌ره‌تاو كۆڎ سه‌رش، ئانه‌ ساحیٛب یانه‌كه‌ تاوانبارا به‌ ون مته‌ی، به‌ڵام ئه‌گه‌ر نه‌كوشیوٙ ئانه‌ دزه‌كه‌ به‌دڵنیایی وجارای مڎوٙوه‌ ، و ئه‌گه‌ر نه‌تاواش بڎوٙشۆ، ئانه‌ وره‌شیوٙ جیاتی ئانه‌ی كه‌ دزیه‌نش."
                },
                {
                    "verse": 4,
                    "text": "جا ئه‌گه‌ر جه‌ ڕاسینه‌ چیٛوه‌ دزیاكه‌ به‌ زینڎه‌یی ده‌سشۆ گیریوٙ، جا ئیتر گاو بوٙ یان ھه‌ر یان مه‌یه‌ بوٙ ، ئانه‌ دویٛ ئانڎه‌ وجارای مڎوٙوه‌،"
                },
                {
                    "verse": 5,
                    "text": "ئه‌گه‌ر كه‌سێوه‌ خه‌له‌و خه‌رمانێوه‌ش بوٙ یان میٛوی، و به‌ئه‌نقه‌س گاوه‌له‌كه‌ش له‌وه‌ڕنوٙ جه‌ دلیٛ خه‌له‌و كه‌سێوه‌ته‌رینه‌، ئانه‌ جه‌ خاسته‌رین‌و خه‌له‌ و خه‌رمانه‌كه‌ی و میٛوه‌كیٛش وجارای مڎوٙوه‌."
                },
                {
                    "verse": 6,
                    "text": "ئه‌گه‌ر كه‌سێوه‌ ئاییٛرێوه كه‌روٙوه‌ و ده‌سشه‌نه‌ به‌ربشوٙ و ته‌نوٙوه‌ دلیٛ پوشوپه‌ڵاشیره‌ په‌ی ئانه‌ی ئا خه‌له‌ كه‌ دره‌وه‌ كریان و كریان لاسه‌ یان ئا خه‌له‌یچه‌ كه‌ دره‌وه‌نه‌كریان یان زه‌مینێوه‌ سوٙچنوٙ، ئانه‌ ئا كه‌سه‌ی كه‌ ئاییٛره‌كه‌ش كه‌رده‌نۆ، ئانه‌ به‌دڵنیایی وجارای مڎوٙوه‌."
                },
                {
                    "verse": 7,
                    "text": "ئه‌گه‌ر كه‌سێوه‌ زه‌ڕو زیو یان چیٛوی به‌قیمه‌ت بڎوٙ به‌ ھامساكه‌یش به‌ ئامانه‌ڎ لاشۆ بوٙ، و چیٛوه‌كه‌ جه‌ یانه‌و ھامساكه‌یشه‌نه‌ دزیوٙ، ئه‌گه‌ر دزه‌كه‌ گیریا ، ئانه‌ دویٛ ئانڎه‌ وجارای مڎوٙوه‌."
                },
                {
                    "verse": 8,
                    "text": "ئه‌گه‌ر دزه‌كه‌ نه‌ئیٛزیوٙوه‌، ئانه‌ ساحیٛب‌و یانه‌كه‌ی بریوٙ وه‌روده‌م‌و خوڎای تاوه‌كو بزانیوٙ كه‌ ئایا ده‌سش دریٛژ كه‌رده‌ن په‌ی مڵك‌و ھامساكه‌یش یان نا."
                },
                {
                    "verse": 9,
                    "text": "ئه‌گه‌ر دویٛ كه‌سیٛ مشت و مڕشا بوٙ سه‌رو مڵك‌ و ماڵی، جا ئیتر گاو بوٙ یان ھه‌ر یان مه‌یه‌ یان جلوبه‌رگ یان ھه‌رچیٛوێوه‌ گومبیه‌ كه‌ واچوٙ: (ھین‌و منا.) ئانه‌ ھه‌ردوی كه‌سه‌كیٛ بریا په‌ی وه‌رو ده‌م‌‌و دادگای، و ئا كه‌سه‌ی كه‌ دادگا جاڕش په‌ی مڎوٙ كه‌ تاوانبارا، دویٛ ئانڎه‌ وجارای مڎوٙوه‌ به‌ ھامساكه‌یش."
                },
                {
                    "verse": 10,
                    "text": "ئه‌گه‌ر كه‌سێوه‌ گاوێوه‌ یان ھه‌رێوه‌ یان مه‌یێوه‌ یان ھه‌ر ئاژه‌ڵێوه‌ كه‌ ھه‌نش، بڎوٙش ده‌س‌و ھامساكه‌یشۆ په‌ی ئانه‌ی پاریٛزنوٙش په‌یش، به‌ڵام ئه‌گه‌ر مروٙ یان كوٙڵه‌وار بوٙ یان دزیوٙ جه‌ وه‌ختێنه‌ كه‌ كه‌س ئاگاش نه‌بوٙ چه‌نه‌ ،"
                },
                {
                    "verse": 11,
                    "text": "دوه‌ كه‌سه‌كیٛ چاگه‌ قه‌سه‌م دریا به‌ نامیٛ یه‌ھوای، كه‌ ئاڎ ئاژه‌ڵ‌و ھامساكه‌یش نه‌به‌رده‌نش، و ساحیٛب ئاژه‌ڵه‌كه‌ به‌ قه‌سه‌مه‌كه‌ی ڕازی بوٙ، و پیاكه‌ی ته‌ریچ مه‌بوٙ وجارای بڎوٙوه‌،"
                },
                {
                    "verse": 12,
                    "text": "به‌ڵام ئه‌گه‌ر ئاژه‌ڵه‌كه‌ لاو ھامساكه‌یشۆ دزیوٙ، ئانه‌ وجاروٙشۆ په‌ی ساحیٛبه‌كه‌یش."
                },
                {
                    "verse": 13,
                    "text": "ئه‌گه‌ر ئاژه‌ڵه‌كه‌یچ پارچه‌ پارچه‌ كریابوٙ جه‌لاو ئاژه‌ڵێوه‌ دڕنڎه‌یۆ، ئانه‌ ھه‌رچیێ مه‌نوٙوه‌ جه‌ لاكه‌كه‌یش، ماروٙش پیٛسه‌‌ شاھیٛڎێوه‌ نیشانه‌و ساحیٛب ئاژه‌ڵه‌كه‌یش مڎوٙ، ھه‌رپۆچی وجارای مه‌ڎوٙوه‌ په‌ی ئاژه‌ڵه‌ پارچه‌ پارچه‌كریاكه‌ی."
                },
                {
                    "verse": 14,
                    "text": "ئه‌گه‌ر كه‌سێوه‌ ئاژه‌ڵێوه‌ قه‌رز كه‌روٙ جه‌ ھامساكه‌یش، و ئاژه‌ڵه‌كه‌ لاشۆ كوٙڵه‌واربوٙ یان مروٙ، چا وه‌خته‌نه‌ ساحیٛبه‌كه‌ش لاشۆ نه‌بوٙ، ئانه‌ ئا كه‌سه‌ی كه‌ ئاژه‌ڵه‌كه‌ش قه‌رزكه‌رده‌ن، به‌دڵنیایی وجارای مڎوٙوه‌."
                },
                {
                    "verse": 15,
                    "text": "به‌ڵام ئه‌گه‌ر پاسه‌ ڕوه‌ش دا ساحیٛب‌و ئاژه‌ڵه‌كه‌یچش چه‌نی بوٙ ، ئانه‌ قه‌رزاره‌كه‌ وجارای مه‌ڎوٙوه‌. و یان ئه‌گه‌ر به‌ كریٛ ئاورده‌بوٙش ، ئانه‌ ھه‌ر كره‌كیٛش مڎوٙ."
                },
                {
                    "verse": 16,
                    "text": "ئه‌گه‌ر پیێوه‌ كناچێوه‌ پاكیزیٛ كه‌ ھه‌ڵای ماره‌ نه‌بڕیێبوٙ ھورشخه‌ڵه‌تنوٙ و جوٙت بوٙ چه‌نیش، ئانه‌ ماره‌ییه‌كه‌یش مڎوٙ و كه‌روٙش به‌ ژه‌نه‌و ویٛش."
                },
                {
                    "verse": 17,
                    "text": "ئه‌گه‌ر تاته‌و كناچه‌كیٛ به‌ته‌مامه‌تی ڕازی نه‌بوٙ كه‌ كناچه‌كیٛش بڎوٙش په‌نه‌، ئانه‌ به‌ ئه‌نڎازه‌و ماره‌یی كناچێوه‌ پاكیزیٛ ماره‌یی مڎوٙ به‌ تاته‌و كناچه‌كیٛ."
                },
                {
                    "verse": 18,
                    "text": "مه‌بوٙ بازدیٛ ژه‌نی جادوگه‌ره‌ ژیووٙ."
                },
                {
                    "verse": 19,
                    "text": "و ھه‌ركه‌سێوه‌ جوٙت بوٙ چه‌نی ئاژه‌ڵێوه‌، به‌دڵنیایی كوشیوٙ."
                },
                {
                    "verse": 20,
                    "text": "ئا كه‌سه‌ی كه‌ قوربانی كه‌روٙ په‌ی ھه‌ر خوڎێوه‌ ته‌ری بیٛجگه‌ جه‌ منی یه‌ھوای ته‌نیای، ئانه‌ سزادریوٙ به‌ مه‌رده‌ی ."
                },
                {
                    "verse": 21,
                    "text": "مه‌بوٙ به‌خراپه‌ ھورسونیشت كه‌ردیٛ چه‌نی بیٛگانه‌ی یان ئه‌زیه‌تش ده‌یدیٛ، چونكه‌ ویٛچتا بیٛگانیٛ بیٛندیٛ جه‌ خاك‌و میسرینه‌."
                },
                {
                    "verse": 22,
                    "text": "زڵم وه‌نه‌و بیٛوه‌رژه‌نیٛ یان ھه‌تیمی مه‌كه‌ردیٛ."
                },
                {
                    "verse": 23,
                    "text": "ئه‌گه‌ر به‌ ھه‌رجوٙرێ زڵمش وه‌نه‌ كه‌ردیٛ و ئاڎیچ ھاوارم په‌ی كه‌روٙ، ئینجا به‌دڵنیایی گوٙشش چه‌نه‌ گیٛرو،"
                },
                {
                    "verse": 24,
                    "text": "و قینیم جوٙشیوٙ و به‌ شمشیٛر دلیٛتانه‌ به‌رو، و ژه‌نه‌كیٛتا با به‌ بیٛوه‌رژه‌نی و زاڕوٙڵه‌كیٛچتا با به‌ ھه‌تیمیٛ."
                },
                {
                    "verse": 25,
                    "text": "ئه‌گه‌ر زه‌ڕ به‌ قه‌رز ده‌یدیٛ به‌ ھه‌ركه‌سێوه‌ جه‌ خه‌ڵكه‌كه‌یم، ئانه‌ی كه‌ فه‌قیرا و چه‌نیتا ژیووٙ، قازانجش چه‌نه‌ مه‌ساندیٛ، و پیٛسه‌ قه‌رزارێوه‌ مامه‌ڵه‌ش چه‌نی مه‌كه‌ردیٛ."
                },
                {
                    "verse": 26,
                    "text": "ئه‌گه‌ر كه‌واو ھامساكه‌یڎ به‌ردڎ پیٛسه‌‌ ئامانه‌تێوه‌، ئانه‌ به‌ریشۆ په‌یش وه‌ڵیٛ ئانه‌ینه‌ وه‌ره‌تاو بلوٙ كه‌له‌ره‌."
                },
                {
                    "verse": 27,
                    "text": "چونكه‌ كه‌واكه‌ش ته‌نیا پوٙشاكشا په‌ی له‌شیش پۆچیٛشی ته‌ریۆ بوسوٙ؟ وه‌ختێ كه‌ ھاوارم په‌ی كه‌روٙ ئانه‌ به‌دڵنیایی من گوٙشم چه‌نه‌شا چونكه‌ من میٛھره‌بانه‌نا."
                },
                {
                    "verse": 28,
                    "text": "مه‌بوٙ دژمانی ده‌یدیٛ به‌ خوڎای یان به‌ ڕابه‌رێوه كه‌ ئینا دلیٛ خه‌ڵكه‌كه‌یتانه‌."
                },
                {
                    "verse": 29,
                    "text": "جه‌ دره‌وكه‌رده‌یت و جه‌ كونه‌‌و ئاوه‌و ھه‌نگوره‌كیٛت و جه‌ نوٙبه‌ره‌‌و كوڕه‌كاڎ به‌ دیاری په‌یم باره‌ و دماشا مه‌وزه‌."
                },
                {
                    "verse": 30,
                    "text": "ھه‌رئه‌پیٛسه‌یچ كه‌ری په‌ی گه‌له‌كه‌یت و گاوه‌له‌كه‌یڎ، با حۆڎ ڕویٛ لاو ئه‌ڎێكیٛشاوه‌ با، جه‌ ڕوٙو ھه‌شته‌مینه‌ مڎه‌یشا به‌ من."
                },
                {
                    "verse": 31,
                    "text": "شمه‌ بیدیٛ به‌ میلله‌تێوه‌ پیروٙز په‌ی من، ھه‌رپۆچی مه‌ بوٙ گوٙشت‌و ئاژه‌ڵێوه‌ ھه‌ڵمه‌ت وه‌نه‌ دریای كه‌ پارچه‌ پارچه‌ كریابوٙ وه‌ردیٛ كه‌ جه‌ ده‌روده‌شته‌نه‌ ئاژه‌ڵێوه‌ ته‌ری ڕاوه‌ كه‌رده‌بوٙ، به‌ڵكو فڕه‌ش ده‌یدیٛ وه‌روده‌م‌و توته‌كا."
                }
            ]
        },
        {
            "chapter": 23,
            "audio_link": "https://media.ipsapps.org/hac/hac-audio/EXO_023.mp3",
            "verses": [
                {
                    "verse": 1,
                    "text": "خه‌به‌ری درویٛ وه‌ڵامه‌كه‌رۆ، و پاڵپشتی كه‌سێوه‌ خراپی مه‌كه‌ره‌ كه‌ بی به‌ شاھیٛڎێوه‌ خراپ په‌یش."
                },
                {
                    "verse": 2,
                    "text": "شوٙنه‌و عامی مه‌گنه‌ تا ھه‌رمانێوه‌ خراپه‌ كه‌ری، و شاھیٛڎی درویٛ مه‌ڎه‌یدیٛ وه‌رو خاتره‌و عامی كه‌ گه‌ره‌كشابوٙ مه‌وزوٙعێوه‌ قانونی جه‌ ڕاو ویٛش لابڎا په‌ی ئانه‌ی دادپه‌روه‌ری تیٛك بڎا،"
                },
                {
                    "verse": 3,
                    "text": "یان جه‌ وه‌خت‌و دادگایی كه‌رده‌ینه‌، مه‌ڎه‌ ڕاته‌ك‌و فه‌قیری."
                },
                {
                    "verse": 4,
                    "text": "ئه‌گه‌ر توش‌و گاوه‌‌و دژمنه‌كه‌یڎ یان توش‌و ھه‌ره‌كه‌یش ئامای كه‌ به‌ره‌ڵڵا بیه‌بوٙ، ئانه‌ به‌دڵنیایی گیٛڵنیشۆ په‌یش."
                },
                {
                    "verse": 5,
                    "text": "ئه‌گه‌ر توش‌و ھه‌رو دژمنه‌كه‌یڎ ئامای كه‌ چیٛرو باره‌كه‌یشه‌نه‌ كۆته‌بوٙ، ئانه‌ جیاش نمازه‌ چاگه‌ به‌ڵكو مشیوٙ چیٛروباره‌كه‌یشنه‌ به‌رشباری."
                },
                {
                    "verse": 6,
                    "text": "حاشا مه‌كه‌ره‌ جه‌ ھه‌ق‌و كه‌سێوه‌ فه‌قیری جه‌ دادگانه‌."
                },
                {
                    "verse": 7,
                    "text": "ویٛڎ دور وزۆ جه‌ دروٙ كه‌رده‌ی، كه‌سه‌ بیٛگوناحه‌كا یان ڕاسه‌كا مه‌كوشه‌، چونكه‌ من ھه‌رگیز جاڕ مه‌ڎه‌و كه‌ خراپه‌كاره‌كیٛ ڕاسودروسیٛنیٛ."
                },
                {
                    "verse": 8,
                    "text": "و ڕیشوه‌ قبوڵ مه‌كه‌ره‌، چونكه‌ ڕیشوه‌ چه‌م ساقه‌كا كوٙریٛ كه‌روٙ، و قسیٛ ڕاسودروسه‌ لاره‌ كه‌روٙوه‌."
                },
                {
                    "verse": 9,
                    "text": "زڵم وه‌نه‌و بیٛگانه‌ی مه‌كه‌ردیٛ، وه‌روئانه‌یه‌ ویٛتا خاس وه‌زعه‌و بیٛگانه‌ی مزاندیٛ، چونكه‌ ویٛچتا بیٛگانیٛ بیٛندیٛ جه‌ خاك‌و میسرینه‌."
                },
                {
                    "verse": 10,
                    "text": "شش ساڵیٛ زه‌مینه‌كه‌یڎ توٙم شانی و به‌رھه‌مه‌كه‌یش كوٙكه‌ریۆ،"
                },
                {
                    "verse": 11,
                    "text": "به‌ڵام جه‌ ساڵه‌ی حۆته‌مینه‌نه‌ با زه‌مینه‌كه‌ سه‌یوٙوه‌ و مه‌كاڵه‌ش، په‌ی ئانه‌ی خه‌ڵكی فه‌قیرو دلیٛ میلله‌ته‌كه‌یڎ چه‌نه‌ش وه‌روٙ و ئانه‌یچشه‌ كه‌ مه‌نوٙوه‌، با ئاژه‌ڵه‌كیٛ ده‌ر و ده‌شتی وه‌راش. و ھه‌ر پا شیٛوه‌یچه‌ كه‌ری په‌ی میٛوه‌كیٛت و دار زه‌یتونه‌كاڎ."
                },
                {
                    "verse": 12,
                    "text": "شش ڕویٛ ھه‌رمانه‌ كه‌ره‌ و جه‌ ڕوٙو حۆته‌مینه‌ سه‌یۆ، په‌ی ئانه‌ی كه‌ گاوه‌كه‌ت و ھه‌ره‌كه‌ڎ سه‌یاوه‌، و زاڕوٙڵه‌و كاره‌كه‌ره‌كیٛت و بیٛگانیٛچ سه‌یاوه‌."
                },
                {
                    "verse": 13,
                    "text": "و گردو ئا چیٛوا كه‌ په‌نه‌م واتیٛندیٛ پاریٛزندیٛشا، نامیٛ خوڎای ته‌ری نماردیٛ ، و ته‌نانه‌ڎ ده‌میچتاوه‌ نه‌ژنه‌ویوٙ."
                },
                {
                    "verse": 14,
                    "text": "جه‌ ساڵێوه‌نه‌ یه‌ریٛ جاریٛ جه‌ژنه‌م په‌ی كه‌ردیٛ."
                },
                {
                    "verse": 15,
                    "text": "چا وه‌خته‌ دیاریكریانه‌ جه‌ مانگه‌و ئه‌ڤیڤینه‌ به‌پاو ساڵنامه‌‌ی عیبری حۆڎ ڕویٛ جه‌ژنه‌و نانی بیٛ خومره‌ی كه‌ردیٛ ، و نانی بیٛ خومره‌ وه‌ردیٛ ھه‌ر چه‌نی فه‌رمانه‌م په‌نه‌ كه‌ردیٛندیٛ، چونكه‌ شمه‌م چه‌نه‌ش ئاوردیدیٛ به‌رۆ جه‌ میسره‌نه‌، و ھیچ وه‌ختێوه‌ به‌ ده‌سی ھاڵی نمه‌یدیٛ وه‌رو ده‌میم ."
                },
                {
                    "verse": 16,
                    "text": "و جه‌ژنه‌و دره‌ویٛ ئه‌وه‌ڵ نوٙبه‌ره‌و ڕه‌نج‌و ھه‌رمانیٛتانه‌ چا خاكه‌نه‌ كه‌ توٙمش چه‌نه‌ شاندیٛ، و جه‌ژنه‌و كوٙكه‌رده‌یۆ ئینا جه‌ ئاخرو ساڵیٛنه‌، وه‌ختێ كه‌ به‌روبوم‌و ڕه‌نجیتا جه‌ زه‌مینه‌كاتانه‌ كوٙكه‌رده‌نۆ."
                },
                {
                    "verse": 17,
                    "text": "جه‌ ساڵێوه‌نه‌ یه‌ریٛ جاریٛ، گردو نیٛرینه‌كاتا مه‌یا وه‌روده‌م‌و گۆره‌كه‌ی یه‌ھوای."
                },
                {
                    "verse": 18,
                    "text": "و ونه‌كیٛ قوربانیم پیٛشكه‌شه‌م مه‌كه‌ردیٛ چه‌نی نانێوه‌ كه‌ به‌ خومره‌ دروس كریابوٙ، و وه‌زو ئا ئاژه‌ڵایچه‌ كه‌ كه‌ردیٛنیٛتا قوربانی جه‌ژنیٛ، نمازدیٛشاوه‌ ھه‌تا سه‌وای به‌یانی."
                },
                {
                    "verse": 19,
                    "text": "ئه‌وه‌ڵ نوٙبه‌ره‌و به‌روبوم‌و زه‌مینه‌كه‌یتا باردیٛش په‌ی یانه‌و یه‌ھوای خوڎایتا، و بزڵێوه‌ مه‌گریندیٛ دلیٛ شوٙ‌ت‌و ئه‌ڎێشه‌نه‌."
                },
                {
                    "verse": 20,
                    "text": "ئانا، فریشتێوه‌ كیانو وه‌ڵیٛته‌نه‌ په‌ی ئانه‌ی ڕاره‌ ئاگاڎارڎ بوٙ و پاریٛزنوٙڎ، و باروٙڎ په‌ی ئا یاگیٛ كه‌ ئاماڎیٛم كه‌ردیٛنه‌ په‌یڎ."
                },
                {
                    "verse": 21,
                    "text": "وه‌رو ده‌میشه‌نه‌ ئاگاڎاریٛ بیدیٛ و گوٙش گیٛردیٛ په‌ی وشه‌كاش و چه‌نه‌ش ھورمه‌گیٛڵدیٛوه‌ ، چونكه‌ من كیاسته‌نم و ئاڎ جه‌ سه‌رپیٛچیه‌كاتا وه‌ش مه‌بوٙ، چونكه‌ نامیٛ منش ئینا چه‌نه‌."
                },
                {
                    "verse": 22,
                    "text": "به‌ڵام ئه‌گه‌ر گوٙشش چه‌نه‌ گیٛردیٛ به‌تاسه‌وه‌ و ملكه‌چیٛ وشه‌كاش بیدیٛ، و گردو ئانه‌یچه‌ كه‌ردیٛ كه‌ من فه‌رمانه‌م په‌نه‌ كه‌ردیٛندیٛ، ئانه‌ منیچ بو به‌ دژمن‌و دژمنه‌كاتا، و ته‌نگ پانیشا ھورچنو كه‌ ته‌نگتا په‌نه‌ ھورچنا."
                },
                {
                    "verse": 23,
                    "text": "ھه‌ر پی شیٛوه‌ فریشته‌‌و ویٛم وه‌ڵیٛتانه‌ كیانو، و به‌روٙتا په‌ی خاك‌و ئه‌موٙریه‌كا و حیتیه‌كا و پیٛریٛزیه‌كا و كه‌نعانیه‌كا و حیڤیه‌كا و یه‌بوٙسیه‌كا، و ئاڎیشا گردی به‌ته‌مامه‌تی دلیٛنه‌ به‌رو."
                },
                {
                    "verse": 24,
                    "text": "په‌ی خوڎایه‌كاشا مه‌نامیه‌یدیٛره‌ و مه‌په‌رسدیٛشا و مه‌راسیمه‌ دینیه‌كاشا مه‌كه‌ردیٛ، به‌ڵام به‌دڵنیایی كوٙڵه‌كه‌ پیروٙزه‌كاشا ماڕدیٛ و وردیٛشا كه‌ردیٛ."
                },
                {
                    "verse": 25,
                    "text": "به‌لام یه‌ھوای خوڎایتا په‌رسدیٛ و ئاڎیچ نانتا و ئاوتا به‌ره‌كه‌ڎدار كه‌روٙ، و نه‌وه‌شی دلیٛتانه‌ لابه‌رو."
                },
                {
                    "verse": 26,
                    "text": "به‌ھیچ جوٙرێوه‌ جه‌ خاكه‌كه‌نه‌ زاڕوٙڵه‌تا جه‌بار مه‌شوٙ و ئوٙجاخكوٙریٛ مه‌بیدیٛ ، و منیچ جوانه‌ مه‌رگیٛتا مه‌كه‌رو."
                },
                {
                    "verse": 27,
                    "text": "و سام‌‌و ویٛم وه‌ڵیٛتانه‌ كیانو، و گردو ئا خه‌ڵكایچه‌ وه‌نه‌شا شیٛونو كه‌ شمه‌ ملدیٛ دلیٛشا، و پاسه‌ به‌ دژمنه‌كاتا كه‌رو وه‌رو ده‌میتانه‌ ڕه‌ما."
                },
                {
                    "verse": 28,
                    "text": "و وه‌ڵیٛتانه‌ زه‌رده‌واڵیٛ كیانو په‌ی به‌رپڕنای حیڤیه‌كا و كه‌نعانیه‌كا و حیتیه‌كا."
                },
                {
                    "verse": 29,
                    "text": "وه‌روچه‌ماتاوه‌ په‌ی ماوه‌و ساڵێ مازوشاوه‌ و به‌رشا مه‌پڕنو، نه‌وه‌كای خاكه‌كه‌ چوٙڵ بوٙنه و ئاژه‌ڵه‌ كوٙییه‌كیٛ ژماره‌شا فره‌ زیاڎ بوٙ په‌یتا."
                },
                {
                    "verse": 30,
                    "text": "ورده‌ ورده‌ وه‌رو ده‌میتانه‌ به‌رشا كه‌رو، تا ئا وه‌خته‌ی كه‌ شمه‌ ژماره‌تا زیاڎ كه‌روٙنه‌‌ و بیدیٛ ساحیب‌و خاكه‌كه‌ی."
                },
                {
                    "verse": 31,
                    "text": "و منی یه‌ھوا حدوده‌كه‌تا په‌ی منیه‌وره‌، كه‌ جه‌ به‌حری سورۆ ده‌س په‌نه‌ كه‌روٙ تاوه‌كو به‌حرو فه‌له‌ستینی، و جه‌ چوٙڵه‌وانیۆ ده‌س په‌نه‌ كه‌روٙ تاوه‌كو ڕوٙخانه‌و فوٙراتی، چونكه‌ من ئه‌وانیشتیٛ خاكه‌كه‌ی وزو چیٛرو ده‌سه‌ڵات‌و شمه‌، و شمه‌یچ وه‌رو ده‌میتانه‌ به‌رشا پڕندیٛ."
                },
                {
                    "verse": 32,
                    "text": "نه‌ چه‌نی ئاڎیشا و نه‌ چه‌نی خوڎایه‌كاشا ھیچ عه‌ھدێوه‌ مه‌به‌سدیٛ."
                },
                {
                    "verse": 33,
                    "text": "مه‌بوٙ دلیٛ خاكه‌كه‌یتانه‌ ژیوا، ئنڎا پاسه‌تا په‌نه‌ كه‌را كه‌ ده‌رھه‌ق به‌ من گوناح كه‌ردیٛ، چونكه‌ ئه‌گه‌ر خوڎایه‌كاشا په‌رسدیٛ، ئانه‌ بوٙبه‌ ته‌ڵێوه‌ كوشنڎه‌ په‌یتا.)"
                }
            ]
        },
        {
            "chapter": 24,
            "audio_link": "https://media.ipsapps.org/hac/hac-audio/EXO_024.mp3",
            "verses": [
                {
                    "verse": 1,
                    "text": "و یه‌ھوا به‌ موسایش فه‌رماوا:(ھوروه‌زه‌ په‌ی لا‌‌و منی یه‌ھوای، توٙ و ھارون و ناداب و ئه‌بیھو، و حه‌فتا كه‌سیٛ جه‌ ڕیش چه‌رمه‌كاو ئیسرائیلی، و دورۆ لوٙدیٛ چوٙكه‌ره‌ په‌یم."
                },
                {
                    "verse": 2,
                    "text": "موسا ته‌نیا توٙ نزیك بیۆ جه‌ منی یه‌ھوای، به‌ڵام ھیچكام چه‌ویشای ته‌ری كه‌ ئینێ چه‌نیڎ نزیكیٛ نه‌باوه‌، و خه‌ڵكه‌كه‌یچ ھورنه‌وه‌زا چه‌نیش.)"
                },
                {
                    "verse": 3,
                    "text": "ئینجا موسا وه‌سته‌ره‌واری و گردو وشه‌كاو یه‌ھوای و گردو ده‌سوره‌كاش یاونێ به‌ خه‌ڵكه‌كه‌ی، و ئاڎیچیٛ گردیشاوه‌ پیٛوه‌ره‌ به‌ ده‌نگێوه‌ جوابشا داوه‌ و واتشا:(ئیٛمه‌ گردو ئا چیٛوا كه‌رمیٛ كه‌ یه‌ھوای فه‌رماوێنیٛ.)"
                },
                {
                    "verse": 4,
                    "text": "و موسایچ گردو وشه‌كاو یه‌ھوایش نویستیٛوه‌، و ئینجا به‌یانی زو ھورئیٛست، چاگه‌ جه‌ لاقه‌ڎپاڵ‌و كه‌شه‌كه‌یۆ قوربانگێوه‌ش دروس كه‌رد، و دوانڎزه‌ ته‌وه‌نیٛش به‌قنجی چه‌قنێره‌، كه‌ دوانڎزه‌ عه‌شره‌ته‌كاو ئیسرائیلی ئه‌رمانیٛنیٛ."
                },
                {
                    "verse": 5,
                    "text": "و ئاڎیچ جه‌ خه‌ڵك‌و ئیسرائیلینه‌ گه‌نجه‌كیٛش كیاستیٛ، و ئاڎیچیٛ قوربانی سوٙچنایشا پیٛشكه‌ش كه‌رد، و چنڎ نوٙبه‌نێشا كه‌ردیٛ قوربانی په‌ی یه‌ھوای پیٛسه‌ قوربانی ئاشتی ."
                },
                {
                    "verse": 6,
                    "text": "و موسا نیمه‌‌و ونه‌و قوربانیه‌كاش به‌رده‌ و كه‌رده‌ش دلیٛ ته‌شتا، و نیمه‌كه‌ی ته‌ره‌یچش مته‌ مل‌و قوربانگاكه‌یره‌."
                },
                {
                    "verse": 7,
                    "text": "ئینجا كتیٛب‌و عه‌ھده‌كه‌یش به‌رد و به‌ ده‌نگێوه‌ به‌رز داش گوٙش‌و خه‌ڵكه‌كه‌یره‌، و ئاڎیچیٛ گردشا واتشا: (ئیٛمه‌ گردو ئانه‌یه‌ كه‌رمیٛ وملكه‌چیٛ گردو ئانه‌یه‌ بیمیٛ كه‌ یه‌ھوای فه‌رماوان.)"
                },
                {
                    "verse": 8,
                    "text": "ھه‌رپۆچی موسایچ ونه‌كیٛش به‌رده‌ و پژگناش سه‌رو خه‌ڵكه‌كه‌یره‌ و واتش: (بڎیه‌یدیٛ! ئینه‌ ونه‌و ئا عه‌ھده‌ینه‌، كه‌ یه‌ھوا چه‌نی شمه‌ش به‌ست به‌پاو گردو ئی فه‌رمانا.)"
                },
                {
                    "verse": 9,
                    "text": "ئینجا موسا چه‌نی ھارونی و نادابی و ئه‌بیھوی و حه‌فتا كه‌سا جه‌ ڕیش چه‌رمه‌كاو ئیسرائیلی لوێ،"
                },
                {
                    "verse": 10,
                    "text": "و خوڎاو ئیسرائیلیشا وینا، و چیٛرو قاچه‌كاشه‌نه‌ چیٛوێوه‌ بیٛ، پیٛسه‌ بیٛ ته‌وه‌ن ڕیٛژكریاو یاقوتی كه‌وه‌ی، كه‌ ڕوٙشن بیٛ پیٛسه‌‌ ئاسمانی."
                },
                {
                    "verse": 11,
                    "text": "به‌ڵام ئاڎ ده‌سش به‌رز نه‌كه‌ردۆ وه‌نه‌و سه‌روٙكه‌كاو خه‌ڵك‌و ئیسرائیلی، و ئاڎیچیٛ خوڎاشا وینا، و واردشا و واردشاوه‌."
                },
                {
                    "verse": 12,
                    "text": "ئیسه‌یچ یه‌ھوا به‌ موسایش فه‌رماوا: (ھوروه‌زه‌ په‌ی لایم په‌ی سه‌رو كه‌شه‌كه‌ی چاگه‌ مه‌نۆ و ئا ته‌وه‌نه‌ پاناته‌ مڎه‌و په‌نه‌ كه‌ یاسا و فه‌رمانه‌كام سه‌رۆ نویستیٛنیٛوه‌ په‌ی فیٛركه‌رده‌ی ئاڎیشا.)"
                },
                {
                    "verse": 13,
                    "text": "ھه‌رپۆچی موسا چه‌نی یه‌شوٙعی خزمه‌ڎكاریش ھورئیٛستیٛ، و موسا لوا په‌ی سه‌رو كه‌شه‌كه‌ی په‌ی لاو خوڎای."
                },
                {
                    "verse": 14,
                    "text": "به‌ڵام په‌ی ڕیش چه‌رمه‌كا واتش: (چیٛگه‌نه‌ چه‌مه‌ڕوانیما كه‌ردیٛ، ھه‌تاوه‌كو گیٛڵمیٛوه‌ لاتا. ئانا، ھارون و حوٙریچ ئینێ چه‌نیتا. ھه‌رپۆچی ھه‌ركه‌سێوه‌ گرفتێوه‌ش بی، ڕاش ده‌یدیٛ با بلوٙ په‌ی لایشا.)"
                },
                {
                    "verse": 15,
                    "text": "ئینجا موسا ھوروه‌ست سه‌رو كه‌شه‌كه‌ی و كه‌شه‌كه‌یچ به‌ ھه‌ورێوه‌ پوٙژیاره‌."
                },
                {
                    "verse": 16,
                    "text": "شكوٙمه‌نڎی یه‌ھوای سه‌رو كه‌ش‌و سینایۆ نیشتۆ، و په‌ی ماوه‌و شش ڕ‌وا ھه‌وره‌كیٛ كه‌شه‌كه‌شا پوٙژناره‌، و جه‌ ڕوٙو حۆته‌مینه‌ ، یه‌ھوا جه‌ دلیٛ ھه‌وره‌كاوه‌ موساش چڕی."
                },
                {
                    "verse": 17,
                    "text": "وه‌روچه‌ما‌و خه‌ڵك‌و ئیسرائیلیۆ، شیٛوه‌و شكوٙمه‌نڎی یه‌ھوای پیٛسه‌ ئایرێوه‌ بیٛ ئامانی بیٛ سه‌رو لوته‌و كه‌شه‌كه‌یۆ."
                },
                {
                    "verse": 18,
                    "text": "و موسایچ لوا دلیٛ ھه‌وره‌كه‌ی وه‌ختێ كه‌ لوا سه‌رو كه‌شه‌كه‌ی، چل شه‌ویٛ و چل ڕویٛ چاگه‌ مه‌نۆ سه‌رو كه‌شه‌كه‌یۆ."
                }
            ]
        },
        {
            "chapter": 25,
            "audio_link": "https://media.ipsapps.org/hac/hac-audio/EXO_025.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا:"
                },
                {
                    "verse": 2,
                    "text": "(واچه‌ به‌ خه‌ڵك‌و ئیسرائیلی كه‌ سۆقاتی بارا په‌یم، و سۆقاتیه‌كه‌یچم قه‌بوڵ كه‌ره‌ جه‌ ھه‌ركه‌سێوه‌ كه‌ حه‌زكه‌روٙ به‌خشوٙش."
                },
                {
                    "verse": 3,
                    "text": "ئینیٛچه‌ ئا سۆقاتییٛنیٛ كه‌ چه‌نه‌شا ھورگیٛری، ئاڵتون و زیو و بڕوٙنڎز،"
                },
                {
                    "verse": 4,
                    "text": "به‌نی وه‌نه‌وشه‌یی كاڵ و ئه‌رخه‌وانی و سوری توٙخ، و كه‌تانی ناسك، و مو‌و بزیٛ،"
                },
                {
                    "verse": 5,
                    "text": "پوٙس‌و به‌رانی ڕه‌نگ كریای به‌ ڕه‌نگی سور، و پوٙسی قایمیشا و دار‌و ئه‌كاسیای،"
                },
                {
                    "verse": 6,
                    "text": "زه‌یت‌و زه‌یتونی په‌ی چراویٛ، و بوٙبه‌رام په‌ی زه‌یت‌و ده‌سنیشان كه‌رده‌ی و په‌ی بخوردی وه‌شبوٙی،"
                },
                {
                    "verse": 7,
                    "text": "ته‌وه‌نه‌و ئاشقبه‌نڎی و گه‌وھه‌ری ته‌ر په‌ی ئیفوٙدی كه‌ جلوبه‌رگێوه‌ پیروٙزا و په‌ی باخه‌ڵیٛ پیروٙزیٛ."
                },
                {
                    "verse": 8,
                    "text": "با خه‌ڵكه‌كه‌م یاگێوه‌ پیروٙزه‌م په‌ی دروسه‌ كه‌را، په‌ی ئانه‌ی دلیٛشه‌نه‌ ئه‌وانیشته‌ بو،"
                },
                {
                    "verse": 9,
                    "text": "نشینگه‌كه‌‌ و گردو كه‌لوپه‌له‌كاش ڕیٛك پا شیٛوه‌ دروس كه‌ره‌ كه‌ ویٛم نیشانه‌ڎ مڎه‌و."
                },
                {
                    "verse": 10,
                    "text": "با سنڎوٙقێوه‌ دروس كه‌را جه‌ دارو ئه‌كاسیای، و با دریٛژیه‌كه‌ش دویٛ قوٙڵیٛ و نیم بوٙ، و پانی و به‌رزیه‌كه‌یچش قوٙڵ و نیمێوه‌ بوٙ."
                },
                {
                    "verse": 11,
                    "text": "دیم‌و دلیٛ و دیم‌و جبه‌ریش به‌ ئاڵتونی پوخت زاخاوه‌ ده‌، به‌ چوارچیٛوێوه‌ی ئاڵتون دۆرش گیٛره‌."
                },
                {
                    "verse": 12,
                    "text": "چوار ئه‌ڵقیٛ ئاڵتونه‌ینیٛ دروسیٛ كه‌ره‌ به‌ مته‌یره‌یشا دلیٛ قاڵبی و كه‌ره‌شا پۆ لای واری چوار قاچاو سنڎوٙقه‌كه‌یۆ و دویٛ بازنیٛ لایێشۆ و دویٛ بازنیٛ لاكه‌ی ته‌رشۆ."
                },
                {
                    "verse": 13,
                    "text": "چوٙمه‌یتیٛ دروسیٛ كه‌ره‌ جه‌ دارو ئه‌كاسیای، و به‌ ئاڵتون زاخاوه‌شا ده‌."
                },
                {
                    "verse": 14,
                    "text": "چوٙمه‌یته‌كا دلیٛ بازناو لاته‌موو سنڎوٙقه‌كه‌یره‌ ڕه‌ڎیٛ كه‌ره‌ په‌ی ھورگیٛرته‌ی سنڎوٙقه‌كه‌ی."
                },
                {
                    "verse": 15,
                    "text": "و با چوٙمه‌یته‌كیٛ ھه‌ر دلیٛ بازناو سنڎوٙقه‌كه‌ینه‌ با، و مه‌بوٙ به‌ربه‌یا چه‌نه‌ش."
                },
                {
                    "verse": 16,
                    "text": "ئینجا دوه‌ ته‌وه‌نه‌ پانه‌كیٛ كه‌ مڎه‌وڎ په‌نه‌، ئانیٛ كه‌ فه‌رمانه‌كام سه‌رشاوه‌ نویسیێنیٛ، وزه‌شا دلیٛ سنڎوٙقه‌كه‌ی."
                },
                {
                    "verse": 17,
                    "text": "و سه‌رقاپاخ‌و سنڎوٙقه‌كه‌یچ جه‌ ئاڵتونی پوخت دروس كه‌ری كه‌ كه‌فاره‌ته‌كه‌ش سه‌رۆ كریوٙ، و با دریٛژیه‌كه‌ش دویٛ قوٙڵیٛ و نیم بوٙ، و پانیه‌كه‌یچش قوٙڵ و نیمێوه‌ بوٙ."
                },
                {
                    "verse": 18,
                    "text": "دویٛ كه‌ڕوبیٛ باڵداریٛ جه‌ ئاڵتونی كوٙیای دروسیٛ كه‌ری، سه‌رو ئاخرو ھه‌ردوی لایا‌و سه‌رقاپاخ‌و سنڎوٙقه‌كه‌یۆ وه‌رانوه‌رو یوٙترینیۆ."
                },
                {
                    "verse": 19,
                    "text": "كه‌ڕوبێوه‌شا با گنوٙ ئیسه‌رو ئاخرو قاپاخه‌كه‌یۆ، و كه‌ڕوبه‌كه‌ی ته‌ریچشا گنوٙ ئه‌وسه‌رو ئاخرو سه‌رقاپاخ‌و سنڎوٙقه‌كه‌ی، و كه‌ڕوبه‌كایچ و سه‌رقاپاخ‌و سنڎوٙقه‌كه‌ی پیٛوه‌ره‌ جه‌ ئاڵتونی دروسیٛ كه‌ره‌ و با پارچێوه‌ با ."
                },
                {
                    "verse": 20,
                    "text": "و كه‌ڕوبه‌كیٛچ باڵیٛشا كه‌ردیٛباوه‌ ڕوه‌و سه‌ره‌وكوی، و به‌ باڵه‌كاشا سه‌رقاپاخ‌و سنڎوٙقه‌كه‌یشا پوٙژنابوٙره‌، و وه‌رانوه‌رو یوٙترینی مدرێبا و ڕوه‌و ده‌م‌ و چه‌میشا ڕوه‌و سه‌رقاپاخ‌و سنڎوٙقه‌كه‌یۆ بوٙ."
                },
                {
                    "verse": 21,
                    "text": "سه‌رقاپاخ‌و سنڎوٙقه‌كه‌ی وزه‌ش سه‌رو سنڎوٙقه‌كه‌ی، و دلیٛ سنڎوٙقه‌كه‌یچه‌نه‌ ئا دوه‌ ته‌وه‌نه‌ پاناوعه‌ھده‌كه‌ی بنیه‌ره‌ كه‌ مڎه‌وشا په‌نه‌ڎ."
                },
                {
                    "verse": 22,
                    "text": "و چاگه‌ لای سه‌ری سه‌رقاپاخ‌و سنڎوٙقه‌كه‌یۆ به‌ین‌و ھه‌ردوی كه‌ڕوبه‌كانه‌، كه‌ ئینێ سه‌رو سنڎوٙق‌و شاھیٛڎیه‌كه‌یۆ، وینوت و قسیٛڎ چه‌نی كه‌رو ده‌رباره‌و گرد‌و ئا فه‌رمانا كه‌ مڎه‌وڎ په‌نه‌ په‌ی خه‌ڵك‌و ئیسرائیلی."
                },
                {
                    "verse": 23,
                    "text": "و میٛزێوه‌ دروسه‌ كه‌ره‌ جه‌ دارو ئه‌كاسیای، كه‌ دریٛژیه‌كه‌ش دویٛ قوٙڵیٛ و پانیه‌كه‌ش قوٙڵێوه‌‌ و به‌رزیه‌كه‌یچش قوٙڵ و نیمێوه‌ بوٙ."
                },
                {
                    "verse": 24,
                    "text": "و به‌ ئاڵتونی پوخت زاخاوه‌ش ده‌، و به‌ چوارچیٛوێوه‌ی ئاڵتون دۆرش گیٛره‌."
                },
                {
                    "verse": 25,
                    "text": "و لیٛوارێوه‌ به‌ پانی چوار گلكا چوار دۆرشه‌ره‌ دروس كه‌ره‌، و چوارچیٛوێوه‌ ئاڵتونه‌ینیچ په‌ی لیٛواره‌كه‌یش دۆرشه‌ره‌ دروس كه‌ره‌."
                },
                {
                    "verse": 26,
                    "text": "چوار ئه‌ڵقیٛ ئاڵتونه‌ینیٛچش په‌ی دروسیٛ كه‌ره‌، و ده‌شا وه‌نه‌و گوٙشه‌و چوارچیٛوه‌كا، وه‌نه‌و لای واری ئا یاگیٛ كه‌ چوار قاچه‌كیٛش پۆنیٛ."
                },
                {
                    "verse": 27,
                    "text": "با ئه‌ڵقه‌كیٛ نزیكیٛ با جه‌ لیٛواره‌كا، و با به‌ ده‌سیٛ په‌ی دوه‌ چوٙمه‌یته‌كا په‌ی ھورگیٛرته‌ی میٛزه‌كیٛ."
                },
                {
                    "verse": 28,
                    "text": "و چوٙمه‌یته‌كا دروسیٛ كه‌ره‌ جه‌ دارو ئه‌كاسیای و به‌ ئاڵتون زاخاوه‌شا ده‌ په‌ی ئانه‌ی میٛزه‌كیٛشا په‌نه‌ ھورگیریوٙ."
                },
                {
                    "verse": 29,
                    "text": "و قاپیٛ میٛزه‌كیٛ دروسیٛ كه‌ره‌ جه‌ ئاڵتونی پوختی پیٛسه‌، تاوه‌كاش و دوٙلكه‌كاش و قاپه‌ قوڵه‌كاش كه‌ قوربانیه‌كاو شه‌رابیشا كریانه‌."
                },
                {
                    "verse": 30,
                    "text": "و یه‌كبین ھه‌میشه‌ سه‌رو میٛزه‌كیٛوه‌ نانی پیٛشكه‌شكریا په‌ی منی یه‌ھوای بنیه‌یدیٛره‌."
                },
                {
                    "verse": 31,
                    "text": "ئینجا چراودانێوه‌ دروس كه‌ره‌ جه‌ ئاڵتونی پوختی، بنه‌كیٛش و قه‌ڎه‌كه‌ش جه‌ ئاڵتونی پوختی كوٙیای دروس كه‌ری و كاسه‌كیٛش و گوٙپیته‌كیٛش و ھه‌راڵه‌كیٛش دروسیٛ كریا جه‌ ھه‌مان ئاڵتونی."
                },
                {
                    "verse": 32,
                    "text": "شش چڵیٛ جه‌ چراودانه‌كه‌یۆ ھورملا، یه‌ریٛ چیلاوه‌ و یه‌ریٛچ چۆلاوه‌."
                },
                {
                    "verse": 33,
                    "text": "با یه‌ریٛ كاسیٛ جه‌ شیٛوه‌‌و ھه‌راڵه‌و وامیٛ، به‌ گوٙپیتێوه‌ و ھه‌راڵێوه سه‌رو ھه‌ر چڵێوه‌ با، و یه‌ریٛ كاسیٛ جه‌ شیٛوه‌‌و ھه‌راڵه‌و وامیٛ سه‌رو چڵه‌كه‌ی ته‌ریۆ با، و گوٙپیتێوه‌ و ھه‌راڵێوه‌یچ په‌ی ھه‌ر یوٙ جه‌ شش چڵه‌كای ته‌ری كریوٙ كه‌ جه‌ چراودانه‌كه‌یۆ دریٛژیٛ بییٛنیٛوه‌ ،"
                },
                {
                    "verse": 34,
                    "text": "و پۆ قه‌ڎو چراودانه‌كه‌یچۆ، چوار كاسیٛ جه‌ شیٛوه‌و ھه‌راڵه‌و وامیٛ بیٛنیٛ ھه‌ریوٙشا به‌ گوٙپیته‌كیٛش و ھه‌راڵه‌كیٛش ."
                },
                {
                    "verse": 35,
                    "text": "و گوٙپیتێوه‌ جه‌چیٛرو یوه‌م جوٙت‌و چڵه‌كانه‌ بوٙ، كه‌ چه‌نه‌شۆ ئامان به‌رۆ، گوٙپیتێوه‌ چیٛرو دوه‌م جوٙت‌و چڵه‌كانه‌ بوٙ كه‌ چه‌نه‌شۆ ئامان به‌رۆ، و گوٙپیتێوه‌ چیٛرو یه‌ره‌م جوٙت‌و چڵه‌كانه‌ بوٙ كه‌ چه‌نه‌شۆ ئامان به‌رۆ، په‌ی ھه‌ر شش چڵه‌كا كه‌ پۆ چراودانه‌كه‌یۆ دریٛژیٛ بییٛنیٛوه‌ ، مشیوٙ پاسنیٛ با."
                },
                {
                    "verse": 36,
                    "text": "گوٙپیته‌كیٛشا و چڵه‌كیٛشا جه‌ پارچه‌ ئاڵتونێوه‌ پوختی كوٙیای دروسیٛ كریا."
                },
                {
                    "verse": 37,
                    "text": "حۆڎ چراویٛچش په‌ی دروسیٛ كه‌ری و سه‌رشۆ ڕاگیریٛشا كه‌روٙ په‌ی ئانه‌ی وه‌روده‌م‌و ویٛش ڕوٙشن كه‌روٙوه‌."
                },
                {
                    "verse": 38,
                    "text": "مه‌قاش‌و چراو كوشنایۆ و مه‌قاشدانه‌كه‌ش ، با جه‌ ئاڵتونی پوختی با."
                },
                {
                    "verse": 39,
                    "text": "گردو ئی كه‌لوپه‌لایچه‌ دروسیٛ كه‌ره‌ جه‌ تاڵنتێوه‌ ئاڵتونی پوٙختی كه‌ سی و شش كیلویٛ ئاڵتون كه‌روٙ."
                },
                {
                    "verse": 40,
                    "text": "بڎیه‌! پا شیٛوه‌ دروسیٛشا كه‌ره‌ ، كه‌ سه‌رو كه‌شه‌كه‌یۆ نیشانه‌ڎ دریێ."
                }
            ]
        },
        {
            "chapter": 26,
            "audio_link": "https://media.ipsapps.org/hac/hac-audio/EXO_026.mp3",
            "verses": [
                {
                    "verse": 1,
                    "text": "نشینگه‌‌و خوڎای دروس كه‌ره‌ جه‌ ده‌ په‌ردای كه‌تانی ناسكی ڕیٛسیای، به‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ شیٛوه‌و كه‌ڕوبه‌كاش سه‌رۆ چنه‌ به‌ ده‌س‌و ھه‌لاجێوه‌ شاره‌زای."
                },
                {
                    "verse": 2,
                    "text": "دریٛژی ھه‌ر په‌ردێوه‌ ویس و ھه‌شت قوٙڵیٛ بوٙ، و پانیه‌كه‌ش چوار قوٙڵیٛ بوٙ، و په‌رده‌كای ته‌ریچ ھه‌ر ھه‌مان ئه‌نڎازه‌شا بوٙ."
                },
                {
                    "verse": 3,
                    "text": "په‌نج په‌ردیٛشا پیٛوه‌ره‌ به‌سه‌ و په‌نجه‌كه‌ی ته‌ریچشا پیٛوه‌ره‌،"
                },
                {
                    "verse": 4,
                    "text": "ئه‌ڵقیٛ وه‌نه‌وشه‌ییٛ په‌ڕوینیٛ دروسیٛ كه‌ره‌ په‌ی لیٛوارو ئاخرو په‌نج په‌رده‌كای وه‌ڵینی، كه‌ پۆ یوٙیۆ به‌سیێنیٛ، و پی شیٛوه‌ ھه‌مان ئه‌ڵقیٛ په‌ڕوینیٛ دروسیٛ كه‌ره‌ په‌ی په‌نج په‌رده‌ی دوه‌می، كه‌ پۆ یوٙیۆ به‌سیێنیٛ.+ \\fr 26.4 \\ft"
                },
                {
                    "verse": 5,
                    "text": "په‌نجا ئه‌ڵقیٛ په‌ڕوینیٛ دروسیٛ كه‌ری پۆ لیٛوارو په‌رده‌ی یوه‌م‌و په‌نج په‌رده‌ی یوه‌میۆ، و ھه‌مان ئه‌ڵقیٛ په‌ڕوینیٛ دروسیٛ كه‌ری پۆ لیٛوارو په‌رده‌ی یوه‌م‌و په‌نج په‌رده‌ی دوه‌میۆ، و با ئه‌ڵقه‌ په‌ڕوینه‌كیٛچ وه‌رانوه‌رو یوٙیۆ با."
                },
                {
                    "verse": 6,
                    "text": "په‌نجا قولاپیٛ جه‌ ئاڵتونی دروسیٛ كه‌ره‌، و به‌ قولاپه‌كا دوه‌ په‌نج په‌رده‌كه‌ی لكنه‌ یوٙیره‌، په‌ی ئانه‌یه‌ با به‌ په‌ردێوه‌ په‌ی نشینگه‌و خوڎای."
                },
                {
                    "verse": 7,
                    "text": "ئینجا یانزه‌ په‌ردیٛ ته‌ریٛ دروسیٛ كه‌ره‌ جه‌ موو بزیٛ په‌ی پوٙژنایره‌ی چاڎره‌و نشینگه‌و خوڎای."
                },
                {
                    "verse": 8,
                    "text": "دریٛژی ھه‌ر په‌ردێوه‌ سی قوٙڵیٛ بوٙ، و پانیه‌كه‌یچش چوار قوٙڵیٛ بوٙ، و ھه‌ر یانزه‌ په‌رده‌كیٛچ ھه‌مان ئه‌نڎازه‌شا بوٙ."
                },
                {
                    "verse": 9,
                    "text": "و به‌جیا په‌نج په‌رده‌ی یوه‌می پیٛوه‌ره‌ ورازه‌، و به‌جیا شش په‌رده‌ی دوه‌می پیٛوه‌ره‌ ورازه‌، و ششه‌مین په‌رده‌یچ جه‌ شش په‌رده‌ی دوه‌می قه‌ڎش كه‌ره‌ و ده‌ش ڕوه‌و چاڎره‌كیٛره‌."
                },
                {
                    "verse": 10,
                    "text": "په‌نجا ئه‌ڵقیٛ په‌ڕوینیٛ پۆ لیٛوارو ئاخرو په‌رده‌ی یوه‌میۆ جه‌ په‌نج په‌رده‌ی یوه‌می، و په‌نجا ئه‌ڵقیٛ په‌ڕوینیٛ ته‌ریٛچ پۆ لیٛوارو ئاخرو په‌رده‌ی یوه‌میۆ جه‌ شش په‌رده‌ی دوه‌می دروسیٛ كه‌ره‌."
                },
                {
                    "verse": 11,
                    "text": "و په‌نجا قولاپیٛ بڕوٙنڎزییٛ دروسیٛ كه‌ره‌، و به‌ قولاپه‌كا كه‌ وزیشا دلیٛ ئه‌ڵقاو دوه‌ په‌رده‌كا، و دوه‌ په‌رده‌كیٛش په‌نه‌ پیٛوه‌سیٛ كه‌ری پۆ یوٙیۆ په‌ی ئانه‌ی با به‌ په‌ردێوه‌."
                },
                {
                    "verse": 12,
                    "text": "و زیاڎه‌و په‌رده‌كاو چاڎره‌كیٛ، نیمه‌و په‌رده‌كه‌ی كه‌ زیاڎه‌كه‌شا، ھورش دۆ مل‌و په‌شته‌‌و نشینگه‌و خوڎایره‌."
                },
                {
                    "verse": 13,
                    "text": "و قوٙڵێوه‌‌ چیلاوه‌ و قوٙڵێوه‌ ته‌‌ریچ چۆلاوه‌، جه‌ ئانه‌ی كه‌ جه‌ دریٛژی په‌رده‌كاو نشینگه‌و خوڎای مه‌نوٙوه‌، ده‌ش مل‌و لایه‌كاو نشینگه‌‌و خوڎایره‌، ئیلا و ئۆلاش په‌نه‌ پوٙژنه‌ره."
                },
                {
                    "verse": 14,
                    "text": "و پوٙشه‌رێوه‌ دروس كه‌ره‌ په‌ی چاڎره‌كیٛ جه‌ پوٙس‌و به‌رانی كه‌ ڕه‌نگ كریابوٙ به‌ ڕه‌نگی سور، و سه‌رو ئاڎیچه‌ره‌ په‌ردێوه‌ دروس كه‌ره‌ جه‌ پوٙسه‌ قایما."
                },
                {
                    "verse": 15,
                    "text": "و سیٛریٛ دروسیٛ كه‌ره‌ جه‌ دارو ئه‌كاسیای په‌ی نشینگه‌و خوڎای به‌قنجی."
                },
                {
                    "verse": 16,
                    "text": "دریٛژی ھه‌ر سیٛرێوه‌ ده‌ قوٙڵیٛ بوٙ، و پانیه‌كه‌یچش قوٙڵ و نیمێوه‌ بوٙ."
                },
                {
                    "verse": 17,
                    "text": "دویٛ دڎانیٛ دروسیٛ كه‌ره‌ په‌ی ھه‌ر سیٛرێوه‌ په‌ی ئانه‌ی چه‌نی سیٛره‌كیٛ پاڵیش به‌سیوٙ، ئه‌پاسه‌ كه‌ری په‌ی گردو سیٛره‌كا په‌ی نشینگه‌و خوڎای."
                },
                {
                    "verse": 18,
                    "text": "ویس سیٛریٛ دروسیٛ كه‌ره‌ په‌ی لاو وارین و نشینگه‌و خوڎای ."
                },
                {
                    "verse": 19,
                    "text": "چل بناغیٛ زیوینیٛچ چیٛرو ویس سیٛره‌كانه‌ دروسیٛكه‌ره‌، په‌ی ئانه‌ی ھه‌ر دویٛ بناغیٛ چیٛرو ھه‌ر سیٛرێوه‌نه‌ با، په‌ی دوه‌ دڎاناو سیٛره‌كیٛ،"
                },
                {
                    "verse": 20,
                    "text": "و ویس سیٛریٛ په‌ی لای دوه‌م‌و نشینگه‌و خوڎای دروسیٛ كه‌ره‌، په‌ی ئا لایه‌ی كه‌ ڕوه‌و سه‌راونڎا"
                },
                {
                    "verse": 21,
                    "text": "چل بناغیٛ زیوینیٛچ په‌یشا، و دویٛ بناغیٛچ چیٛرو سیٛرێوه‌نه‌، په‌ی ئانه‌ی دویٛ بناغیٛ چیٛرو ھه‌ر سیٛرێوه‌نه‌ با."
                },
                {
                    "verse": 22,
                    "text": "و په‌ی په‌شته‌و نشینگه‌و خوڎای كه‌ ڕوه‌و وه‌رنیشتا، شش سیٛریٛ دروسیٛ كه‌ره‌."
                },
                {
                    "verse": 23,
                    "text": "و دویٛ سیٛریٛچ په‌ی گوٙشه‌كاو دماو نشینگه‌و خوڎای دروسیٛ كه‌ره‌،"
                },
                {
                    "verse": 24,
                    "text": "و گوٙشه‌كاو سیٛره‌كاو نشینگه‌و خوڎای لای سه‌ریۆ پیٛوه‌ره‌ به‌سیا پۆ ئه‌ڵقیٛ یوه‌مینیٛوه‌، به‌ڵام دوه‌ سیٛره‌كاو لای واری مه‌به‌سیا پۆ یوٙیۆ، ئا ئه‌پیٛسه‌ن په‌ی دروس كه‌رده‌ی ھه‌ردوی گوٙشه‌كا."
                },
                {
                    "verse": 25,
                    "text": "ھه‌رپۆچی ھه‌شت سیٛریٛ و شانزه‌ بناغه‌ زیوینه‌كیٛشا، ھه‌ردویٛشا و چیٛرو سیٛرێوه‌نه‌ با، په‌ی ئانه‌ی دوه‌ بناغه‌كیٛ چیٛرو ھه‌ر سیٛرێوه‌نه‌ با."
                },
                {
                    "verse": 26,
                    "text": "ئینجا چوٙمه‌یته‌كا دروسیٛ كه‌ره‌ جه‌ دارو ئه‌كاسیای، په‌نج چوٙمه‌یتیٛ په‌ی سیٛره‌و لاو یوه‌م‌و نشینگه‌و خوڎای،"
                },
                {
                    "verse": 27,
                    "text": "و په‌نج چوٙمه‌یتیٛ په‌ی سیٛره‌و لاو دوه‌م‌و نشینگه‌و خوڎای، و په‌نج چوٙمه‌یتیٛ ته‌ریچ په‌ی سیٛره‌كاو لاو دماو نشینگه‌و خوڎای، ڕوه‌و وه‌رنیشت."
                },
                {
                    "verse": 28,
                    "text": "با چی سه‌رۆ په‌ی ئه‌و سه‌ری چوٙمه‌یته‌كاو دلیٛ ڕاسه‌ی ڕه‌ڎیٛ با دلیٛ ڕاسه‌و سیٛره‌كاره‌."
                },
                {
                    "verse": 29,
                    "text": "و به‌ ئاڵتون سیٛره‌كا زاخاوه‌ ده‌، و بازنه‌كایچشا كه‌ چوٙمه‌یته‌كیٛشا ملا دلیٛ جه‌ ئاڵتونی دروسیٛشا كه‌ره‌، و چوٙمه‌یته‌كایچ به‌ ئاڵتون زاخاوه‌ ده‌."
                },
                {
                    "verse": 30,
                    "text": "ئینجا نشینگه‌و خوڎای به‌پاو ئا نه‌خشه‌یه‌ مه‌رزنه‌ره‌ كه‌ سه‌رو كه‌شه‌كه‌یۆ نیشانه‌ڎ دریابیٛ."
                },
                {
                    "verse": 31,
                    "text": "و په‌ردێوه‌ دروس كه‌ره‌ جه‌ كه‌تانی ناسكی ڕیٛسیای به‌ ڕه‌نگی وه‌نه‌وشه‌یی كاڵ و ئه‌رخه‌وانی و سوری توٙخ، و شیٛوه‌‌و كه‌ڕوبه‌كایچش سه‌رۆ چنه‌ به‌ ده‌س‌و ھه‌لاجێوه‌ شاره‌زای."
                },
                {
                    "verse": 32,
                    "text": "و ده‌ش مل‌و ئا چوار کوٙڵه‌كاره‌ كه‌ جه‌ دارو ئه‌كاسیای دروسیٛ كریێنیٛ، و زاخاوه‌ دریێنیٛ به‌ ئاڵتون به‌ قولاپه‌ ئاڵتونه‌ینه‌كاشاوه‌ كه‌ ئینێ پۆ كوٙڵه‌كه‌كاو سه‌رو چوار بناغه‌ زیوینه‌كاوه‌."
                },
                {
                    "verse": 33,
                    "text": "و په‌رده‌كه‌ی ھورواسه‌ پۆ قولاپه‌كاوه‌، و سنڎوٙق‌و شاھیٛڎیچ كه‌ دوه‌ ته‌وه‌نه‌ پانه‌كیٛش ئینێ چه‌نه‌، باره‌ش و بنیه‌شه‌ره‌ په‌شته‌‌و په‌رده‌كه‌یۆ، و په‌رده‌كه‌یچ یاگیٛ پیروٙزه‌ و یاگیٛ پیروٙز ته‌رینیٛ جه‌ یوٙی جیا كه‌روٙوه‌ په‌یتا."
                },
                {
                    "verse": 34,
                    "text": "و سه‌رقاپاخ‌و سنڎوٙقه‌كه‌ی وزی سه‌رو سنڎوٙق‌و شاھیٛڎی، ئانه‌ی كه‌ ئینا دلیٛ یاگیٛ پیروٙزته‌رینیٛنه‌،"
                },
                {
                    "verse": 35,
                    "text": "میٛزه‌كیٛچ جبه‌رو په‌رده‌كه‌یۆ بنیه‌ره‌ لاو نشینگه‌و خوڎاینه‌ كه‌ ڕوه‌و سه‌راونڎا ، و چراودانه‌كه‌یچ جه‌وه‌رانوه‌رشۆ بنیه‌ره‌ كه‌ ڕوه‌و وارینا ."
                },
                {
                    "verse": 36,
                    "text": "و په‌ی ڕاڕه‌وو چاڎره‌كیٛ په‌ردێوه‌ دروس كه‌ره‌ جه‌ كه‌تانی ناسكی ڕیٛسیای به‌ ڕه‌نگی وه‌نه‌وشه‌یی كاڵ و ئه‌رخه‌وانی و سوری توٙخ چه‌نی ھه‌رمانه‌و ھه‌لاج‌و ڕه‌نگێوه‌."
                },
                {
                    "verse": 37,
                    "text": "په‌نج كوٙڵه‌كیٛش په‌ی دروسیٛ كه‌ره‌ جه‌ دارو ئه‌كاسیای و زاخاوه‌شا ده‌‌ به‌ ئاڵتون، و قولاپه‌كایچشا با ئاڵتونه‌ینیٛ با، و په‌نج بناغیٛ بڕوٙنڎزییٛچشا په‌ی مجه‌ره‌."
                }
            ]
        },
        {
            "chapter": 27,
            "audio_link": "https://media.ipsapps.org/hac/hac-audio/EXO_027.mp3",
            "verses": [
                {
                    "verse": 1,
                    "text": "و قوربانگێوه‌ دروس كه‌ره‌ جه‌ دارو ئه‌كاسیای، دریٛژیه‌كه‌ش و پانیه‌كه‌ش په‌نج قوٙڵیٛ بوٙ و به‌رزیه‌كه‌یچش یه‌ریٛ قوٙڵیٛ بوٙ، و قوربانگاكه‌یچ چوار گوٙشه‌ بوٙ."
                },
                {
                    "verse": 2,
                    "text": "و شاخه‌كایچ سه‌رو چوار گوٙشه‌كاوه‌ دروسیٛ كه‌ره‌، و شاخه‌كایچ ھه‌ر جه‌ خودو ویٛشۆ سه‌ره‌شا به‌ر ئاورده‌ بوٙ، و به‌ بڕوٙنڎز زاخاوه‌ش ده‌."
                },
                {
                    "verse": 3,
                    "text": "و ته‌شته‌كاش كه‌ په‌ی ھورگیٛرته‌ی ئه‌وامه‌نڎه‌ینیٛ ، و مه‌سه‌كاش و تاسه‌كاش و چنگاڵه‌كاش و مه‌قه‌ڵیه‌كاش و گردو قاپوقاچاخه‌كاش جه‌ بڕوٙنڎزی دروسیٛ كه‌ره‌."
                },
                {
                    "verse": 4,
                    "text": "و توٙڕێوه‌ چوارگوٙشیٛ جه‌ بڕوٙنڎزی دروسه‌ كه‌ره‌ و به‌سه‌شۆ پۆ چوار ئه‌ڵقه‌ بڕوٙنڎزیه‌كاوه‌ پۆ سه‌رو چوار گوٙشه‌كاوه‌."
                },
                {
                    "verse": 5,
                    "text": "وزه‌ش چیٛرو لیٛوارو قوربانگاكه‌یۆ چیٛرۆ، په‌ی ئانه‌ی توٙڕه‌كیٛچ یاووٙ دلیٛ ڕاسه‌و قوربانگاكه‌ی ."
                },
                {
                    "verse": 6,
                    "text": "و چوٙمه‌یته‌كایچ په‌ی قوربانگاكه‌ی دروسیٛ كه‌ره‌ جه‌ دارو ئه‌كاسیای، و به‌ بڕوٙنڎزیچ زاخاوه‌شا ده‌‌."
                },
                {
                    "verse": 7,
                    "text": "و وزه‌شا دلیٛ ئه‌ڵقه‌كا پۆ ھه‌ردوی لاته‌مواو قوربانگاكه‌یۆ په‌ی ھورگیٛرته‌یش."
                },
                {
                    "verse": 8,
                    "text": "و قوربانگاكه‌یچ جه‌ ته‌خته‌ی دروس كه‌ره‌، و با دله‌كیٛش ھاڵیه‌ بوٙ، ھه‌ر پا شیٛوه‌ی كه‌ سه‌رو كه‌شه‌كه‌یۆ نیشانه‌ش دای."
                },
                {
                    "verse": 9,
                    "text": "و حه‌وشێوه‌ دروسه‌ كه‌ره‌ په‌ی نشینگه‌و خوڎای. په‌ی لاته‌مو‌و حه‌وشه‌كیٛ , ڕوه‌و وارین , په‌رده‌كا‌و حه‌وشه‌كیٛ جه‌ كه‌تانی ناسكی ڕیٛسیای با، و سه‌ڎ قوٙڵیٛ دریٛژ بوٙ."
                },
                {
                    "verse": 10,
                    "text": "با ویس كوٙڵه‌كه‌كیٛش و ویس بناغه‌كیٛشا جه‌ كانزاو بڕوٙنڎزی با، و قولاپ‌و كوٙڵه‌كه‌كا و ئه‌ڵقه‌كیٛشا جه‌ زیوی با."
                },
                {
                    "verse": 11,
                    "text": "و ھه‌ر پا شیٛوه‌ ئا لاته‌موه‌شه‌ كه‌ ڕوه‌و سه‌راونڎا با دریٛژی په‌رده‌كه‌یش سه‌ڎ قوٙڵیٛ بوٙ، ویس كوٙڵه‌كه‌كیٛش و ویس بناغه‌كیٛشا جه‌ كانزاو بڕوٙنڎزی با، و قولاپه‌كاو كوٙڵه‌كه‌كا و بازنه‌كیٛشا با جه‌ زیوی با."
                },
                {
                    "verse": 12,
                    "text": "و په‌ی پانی حه‌وشه‌كیٛچ ئا لاته‌موه‌شه‌ كه‌ ڕوه‌و وه‌رنیشتا، با په‌رده‌كیٛ په‌نجا قوٙڵیٛ با، به‌ ده‌ كوٙڵه‌كه‌كیٛش و ده‌ بناغه‌كایچشاوه."
                },
                {
                    "verse": 13,
                    "text": "و پانی حه‌وشه‌كیٛچ كه‌ ڕوه‌و وه‌رھورزا ، با په‌نجا قوٙڵیٛ بوٙ."
                },
                {
                    "verse": 14,
                    "text": "و په‌رده‌كیٛ په‌ی لاته‌موێوه‌ ده‌روازه‌كه‌ی با پانزه‌ قوٙڵیٛ با، به‌ یه‌ره‌ کوٙڵه‌كه‌كاش و یه‌ره‌ بناغه‌كاشاوه‌."
                },
                {
                    "verse": 15,
                    "text": "و په‌ی لاته‌موه‌كه‌ی ته‌رو ده‌روازه‌كه‌ی، با په‌رده‌كیٛ پانزه‌ قوٙڵیٛ با، به‌ یه‌ره‌ كوٙڵه‌كه‌كاش و یه‌ره‌ بناغه‌كاشاوه‌."
                },
                {
                    "verse": 16,
                    "text": "و په‌ی ده‌روازه‌و حه‌وشه‌كیٛچ، با په‌ردێوه‌ بوٙ كه‌ ویس قوٙڵیٛ بوٙ جه‌ كه‌تانی ناسكی ڕیٛسیای، به‌ ڕه‌نگی وه‌نه‌وشه‌یی كاڵ و ئه‌رخه‌وانی و سوری توٙخ، به‌ ده‌س‌و ھه‌لاج‌و ڕه‌نگێوه‌ی دروس كریا بوٙ، به‌ چوار كوٙڵه‌كه‌كیٛش و چوار بناغه‌كاشاوه‌."
                },
                {
                    "verse": 17,
                    "text": "با گردو كوٙڵه‌كه‌كاو دۆرو حه‌وشه‌كیٛ به‌ ئه‌ڵقیٛ زیوینیٛ و به‌ قولاپیٛ زیوینیٛ و بناغه‌كایچشا به‌ كانزا‌و بڕوٙنڎزی دروسیٛ كریێبا."
                },
                {
                    "verse": 18,
                    "text": "با دریٛژی حه‌وشه‌كیٛچ سه‌ڎ قوٙڵیٛ بوٙ، و پانیه‌كه‌ش په‌نجا قوٙڵیٛ بوٙ، و به‌رزییه‌كه‌یچش په‌نج قوٙڵیٛ بوٙ، و دروس كریا بوٙ جه‌ كه‌تانی ناسكی ڕیٛسیای، و بناغه‌كایچشا جه‌ كانزاو بڕوٙنڎزی با."
                },
                {
                    "verse": 19,
                    "text": "و گردو قاپوقاچاخه‌كاو نشینگه‌و خوڎای كه‌ په‌ی خزمه‌ڎ كه‌رده‌ی به‌كار مه‌یا، و گردو میٛخاو چاڎره‌كیٛش، و گردو میٛخاو حه‌وشه‌كیٛش ، با جه‌ كانزاو بڕوٙنڎزی دروسیٛ كریا."
                },
                {
                    "verse": 20,
                    "text": "و توٙیچ فه‌رمانه‌ كه‌ره‌ به‌ خه‌ڵك‌و ئیسرائیلی په‌ی ئانه‌ی زه‌یت‌و زه‌یتونی بیٛ خه‌وشیڎ په‌ی بارا په‌ی ڕوٙشنایی، په‌ی ئانه‌ی چراوه‌كیٛڎ یه‌كبین گڕا."
                },
                {
                    "verse": 21,
                    "text": "دلیٛ چاڎره‌و چه‌م په‌نه‌ كۆته‌ینه‌، جبه‌رو په‌رده‌كه‌یۆ، ئانه‌ی كه‌ ئینا وه‌روده‌م‌و ئا سنڎوٙقه‌ینه‌ كه‌ دوه‌ ته‌وه‌نه‌ پانه‌كیٛش ئینێ چه‌نه‌، ھارون و كوڕه‌كاش جه‌ ویٛره‌گاوه‌ ھه‌تا به‌یانی ریٛكش وزا وه‌روده‌م‌و حزور‌و یه‌ھواینه‌، و ئینه‌یچه‌ بوٙ به‌ ده‌سورێوه‌ ھه‌تاھه‌تایی به‌ دریٛژایی وه‌چه‌كاو خه‌ڵك‌و ئیسرائیلی."
                }
            ]
        },
        {
            "chapter": 28,
            "audio_link": "https://media.ipsapps.org/hac/hac-audio/EXO_028.mp3",
            "verses": [
                {
                    "verse": 1,
                    "text": "ئینجا توٙ ھارونی برایت و كوڕه‌كاش كه‌ ناداب و ئه‌بیھو و ئه‌لیعازه‌ر و ئیتاماره‌نیٛ نزیكیٛشا كه‌رۆ په‌ی لاو ویٛڎ، جه‌ دلیٛ خه‌ڵك‌و ئیسرائیلینه‌، په‌ی ئانه‌ی پیٛسه‌ كاھینا خزمه‌تم كه‌را."
                },
                {
                    "verse": 2,
                    "text": "و جلوبه‌رگی پیروٙز دروس كه‌ره‌ په‌ی ھارونی برایڎ، تاوه‌كو شكوٙمه‌نڎی و جوانیش په‌نه‌ به‌خشوٙ."
                },
                {
                    "verse": 3,
                    "text": "و قسیٛ په‌ی گردو ئانیشا كه‌ره‌ كه‌ ویٛم توانایی و ڕوٙح‌و داناییم په‌نه‌ به‌خشێنیٛ، و جلوبه‌رگه‌كاو ھارونی دروسیٛ كه‌را په‌ی ئانه‌ی پیروٙزش كه‌را په‌ی كاھینایه‌تی من."
                },
                {
                    "verse": 4,
                    "text": "ئینیٛچه‌ ئا جلوبه‌رگیٛنیٛ كه‌ دروسیٛشا كه‌را: باخه‌ڵێوه‌ پیروٙزه‌ و ئیفوٙد و كه‌وا و گجی دریٛژی نه‌خشه‌ داری ده‌ره‌دامان و میٛزه‌ره‌ و كه‌مه‌ربه‌نڎه‌، ئینیٛ ئا جلوبه‌رگه‌ پیروٙزیٛنیٛ كه‌ دروسیٛشا كه‌را په‌ی ھارونی برایت و كوڕه‌كاش، په‌ی ئانه‌یه‌ پیٛسه‌ كاھینا خزمه‌تم كه‌را."
                },
                {
                    "verse": 5,
                    "text": "و ئاڎیچیٛ ئاڵتون و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و خامی ساف به‌را."
                },
                {
                    "verse": 6,
                    "text": "و ئیفوٙده‌كه‌یچ جه‌ ئاڵتونی و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای دروس كه‌را به‌ ده‌س‌و ھه‌لاجێوه‌ شاره‌زای."
                },
                {
                    "verse": 7,
                    "text": "دویٛ سه‌رشانیٛچش با په‌ی به‌سته‌یۆ دوه‌ گوٙشه‌كاو ئیفوٙده‌كا جه‌ سه‌رو شاناوه‌."
                },
                {
                    "verse": 8,
                    "text": "و كه‌مه‌ربه‌نڎه‌كیٛ كه‌ شاره‌زایانه‌ چنیێنه‌ كه‌ ئینا سه‌رو ئیفوٙده‌كه‌یۆ، با جه‌ ئاڵتونی و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای بوٙ."
                },
                {
                    "verse": 9,
                    "text": "دویٛ ته‌وه‌نیٛ ئاشقبه‌نڎیٛچ به‌ره‌‌ و نامیٛ كوڕه‌كاو ئیسرائیلیشا سه‌رۆ ھوركڵاشه‌."
                },
                {
                    "verse": 10,
                    "text": "به‌پاو په‌یڎابیه‌یشا، با شش نامیٛشا سه‌رو ته‌وه‌نیٛ یوه‌میٛوه‌ با، و شش نامه‌كه‌ی ته‌ریچشا سه‌رو ته‌وه‌نیٛ دوه‌میٛوه‌ با."
                },
                {
                    "verse": 11,
                    "text": "ھوركڵاشێوه‌ شاره‌زا باره‌، و با نامیٛ كوڕه‌كاو ئیسرائیلیشا سه‌رۆ ھوركڵاشوٙ پیٛسه‌ موٙریٛ، و بنیوٙشاره‌ دلیٛ قاپوٙڵێوه‌ ئاڵتونی و به‌ كنڎری ئاڵتونی دروسیٛشا كه‌روٙ."
                },
                {
                    "verse": 12,
                    "text": "و بنیه‌شاره‌ سه‌روشانا‌و ئیفوٙده‌كه‌یۆ ھه‌ر پیٛسه‌‌ ته‌وه‌نه‌و ویروسته‌یۆ په‌ی كوڕاو ئیسرائیلی، و پی شیٛوه‌یچه‌ ھارون نامیٛ كوڕاو ئیسرائیلی ھورگیٛروٙ سه‌رو شاناشۆ وه‌روده‌م‌و یه‌ھواینه‌ په‌ی ئانه‌ی منی یه‌ھوا ھه‌میشه‌ خه‌ڵكه‌كه‌مم ویرگنوٙوه‌."
                },
                {
                    "verse": 13,
                    "text": "و قاپوٙڵیٛ ئاڵتونه‌ینیٛ دروسیٛ كه‌ره‌."
                },
                {
                    "verse": 14,
                    "text": "و دویٛ زنجیریٛ پیٛسه‌ په‌لكا دروسیٛ كه‌ره‌ جه‌ ئاڵتونی پوختی و كه‌ره‌شا پۆ قاپوٙڵه‌كاوه‌."
                },
                {
                    "verse": 15,
                    "text": "و باخه‌ڵێوه‌ پیروٙزه‌ دروسه‌ كه‌ره‌ په‌ی دادپه‌روه‌ری به‌ ده‌س‌و ھه‌لاجێوه‌ شاره‌زای، ھه‌ر پیٛسه‌‌و ئیفوٙدی دروسش كه‌ره‌ جه‌ ئاڵتونی و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای."
                },
                {
                    "verse": 16,
                    "text": "و به‌ چوارگوٙشه‌یی دروسش كه‌ره‌ وه‌ختێ قه‌ڎش كه‌ری ، و با پانیره‌ یه‌سێ بوٙ و دریٛژیره‌ یه‌سێ بوٙ."
                },
                {
                    "verse": 17,
                    "text": "چوار ڕیزیٛ جه‌ ته‌وه‌نای گران قیمه‌تی كه‌ره‌ پۆشۆ، و با ڕیزی یوه‌مشا جه‌ ته‌وه‌نه‌كاو یاقوتی سوری و یاقوتی زه‌ردی و زمڕودی سه‌وزی بوٙ،"
                },
                {
                    "verse": 18,
                    "text": "و ڕیزی دوه‌م جه‌ ته‌وه‌نه‌كاو پیروٙزه‌یی و یاقوتی كه‌وه‌ی و ئه‌ڵماسی بوٙ،"
                },
                {
                    "verse": 19,
                    "text": "ڕیزی یه‌ره‌م جه‌ ته‌وه‌نه‌كاو یاقوتی زافه‌رانی و عه‌قیقی و عه‌قیقی موٙری بوٙ،"
                },
                {
                    "verse": 20,
                    "text": "ڕیزی چواره‌میچ، جه‌ ته‌وه‌نه‌كاو زمڕودی زه‌رد و ته‌وه‌نه‌و ئاشقبه‌نڎی و زمڕودی سور، گردو ئینیشا دلیٛ قاپوٙڵه‌ی ئاڵتونه‌ینینه‌ نریاره‌."
                },
                {
                    "verse": 21,
                    "text": "ئا دوانڎزه‌ ته‌وه‌نایچه‌ نامیٛ ھه‌ریوٙ جه‌ كوڕه‌كاو ئیسرائیلیش سه‌رۆ ھوركڵاشیوٙ پیٛسه‌ موٙریٛ، به‌ مه‌خسه‌ڎو نیشاندای دوانڎزه‌ عه‌شره‌ته‌كه‌و ئیسرائیلی."
                },
                {
                    "verse": 22,
                    "text": "و په‌ی باخه‌ڵه‌ پیروٙزه‌كیٛچ، جه‌ ئاڵتونی پوختی ڕیٛسیای دروس كه‌ره‌ پیٛسه‌ زریٛ وادریێ."
                },
                {
                    "verse": 23,
                    "text": "دویٛ ئه‌ڵقیٛ ئاڵتونه‌ینیٛچ دروسیٛ كه‌ره‌ و به‌سه‌شا پۆ گوٙشه‌كاو لای سه‌ری باخه‌ڵه‌ پیروٙزه‌كیٛوه‌."
                },
                {
                    "verse": 24,
                    "text": "دوه‌ زنجیره‌ ئاڵتونه‌ینه‌كایچ به‌سه‌ پۆ دوه‌ ئه‌ڵقه‌كاو گوٙشه‌كاو لای سه‌ری باخه‌ڵه‌ پیروٙزه‌كیٛوه‌."
                },
                {
                    "verse": 25,
                    "text": "و ھه‌ردوی سه‌ره‌كا‌و ئاخیرو زنجیره‌كا كه‌ره‌شا پۆ قاپوٙڵه‌كاو سه‌رو شانه‌كاو ئیفوٙده‌كه‌یۆ وه‌ڵیٛوه‌."
                },
                {
                    "verse": 26,
                    "text": "دویٛ ئه‌ڵقیٛ ئاڵتونه‌ینیٛ ته‌ریٛچ دروسیٛ كه‌ره‌ و كه‌ره‌شا پۆ دوه‌ گوٙشه‌كاو باخه‌ڵه‌ پیروٙزه‌كیٛوه‌ پۆ دیم‌و دلیٛوه‌ لاو ئیفوٙده‌كه‌یۆ."
                },
                {
                    "verse": 27,
                    "text": "دویٛ ئه‌ڵقیٛ ته‌ریٛ ئاڵتونه‌ینیٛ دروسیٛ كه‌ری و به‌سیشا پۆ سه‌رشاناو ئیفوٙده‌كه‌یۆ نزیك‌و نه‌فه‌كه‌كه‌ی‌ وه‌رۆ كه‌ ئینا لای سه‌ری كه‌مه‌ربه‌نڎه‌ چنیێكیٛوه‌ به‌ ده‌س‌و ھه‌لاجێوه‌ شاره‌زای."
                },
                {
                    "verse": 28,
                    "text": "ئه‌ڵقه‌كاو باخه‌ڵه‌ پیروٙزه‌كیٛچ به‌سا پۆ ئه‌ڵقه‌كاو ئیفوٙده‌كه‌یۆ به‌ ونجه‌نێوه‌ ئه‌رخه‌وانی، په‌ی ئانه‌ی باخه‌ڵه‌ پیروٙزه‌كیٛ سه‌رو ئا كه‌مه‌ربه‌نڎیٛوه‌ بوٙ كه‌ شاره‌زایانه‌ چنیێنه‌، و شله‌ نه‌بوٙوه‌ پۆ ئیفوٙده‌كه‌یۆ."
                },
                {
                    "verse": 29,
                    "text": "ھارونیچ نامیٛ وه‌چه‌كاو ئیسرائیلی سه‌رو باخه‌ڵه‌پیروٙزه‌كیٛ دادوه‌رییۆ سه‌رو دڵ‌و ویٛشۆ ھورگیٛروٙ كه‌ وه‌ختێ مێ چوه‌رۆ په‌ی یاگه‌ پیروٙزه‌كیٛ پیٛسه‌ یاڎكه‌رده‌یۆ یه‌كبین وه‌روده‌م‌و یه‌ھواینه‌."
                },
                {
                    "verse": 30,
                    "text": "و توٙیچ ھه‌ردوی ته‌وه‌نه‌كاو ئوٙریمی و توٙمیمی وزه‌ دلیٛ باخه‌ڵه‌ پیروٙزه‌كیٛ دادوه‌ری، و با سه‌رو دڵ‌و ھارونیۆ با وه‌ختێ مێ چوه‌رۆ په‌ی حزورو یه‌ھوای، و ھارونیچ یه‌كبین دادوه‌ریی خه‌ڵك‌و ئیسرائیلی به‌ سینه‌ ھورگیٛروٙ وه‌روده‌م‌و یه‌ھواینه‌."
                },
                {
                    "verse": 31,
                    "text": "و گردو كه‌واكه‌‌و ئیفوٙده‌كه‌ی، به‌ قوماشی وه‌نه‌وشه‌یی كاڵ دروسش كه‌ره‌."
                },
                {
                    "verse": 32,
                    "text": "با لای سه‌ریۆ دلیٛ ڕاسه‌‌و كه‌واكه‌ینه‌ ییٛخێوه‌ش چه‌نه‌بوٙ، و گردو لیٛوارو ییٛخه‌كیٛچ به‌ ده‌س‌و جل ورازێوه‌ شاره‌زای ورازیوٙره‌ په‌ی ئانه‌ی كه‌ نه‌دڕیوٙ."
                },
                {
                    "verse": 33,
                    "text": "و په‌ی دامنه‌و كه‌واكه‌یچ گوڵنگیٛ شیٛوه‌ ھه‌نارییٛ دروسیٛ كه‌ره‌ جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ، و با به‌ینیچشانه‌ زنگڵیٛ ئاڵتونه‌ینیٛ با."
                },
                {
                    "verse": 34,
                    "text": "با پۆ دامنه‌و كه‌واكه‌یۆ زنگڵێوه‌ ئاڵتونه‌ین و گوڵنگێوه‌ شیٛوه‌ ھه‌ناری بوٙ، پۆ شوٙنه‌‌و یوٙیره‌."
                },
                {
                    "verse": 35,
                    "text": "و ھارون كه‌روٙشه‌نه‌ وه‌رش وه‌ختێ كه‌ خزمه‌ڎ كه‌روٙ پیٛسه‌ كاھینێوه‌، و وه‌ختێ مێ چوه‌رۆ په‌ی یاگیٛ پیروٙزیٛ وه‌روده‌م‌و منی یه‌ھواینه‌ یان وه‌ختێ كه‌ چه‌نه‌ش مزیوٙره‌، ئانه‌ با ده‌نگ‌و زنگڵه‌كا بژنه‌ویوٙ په‌ی ئانه‌ی نه‌مروٙ."
                },
                {
                    "verse": 36,
                    "text": "و پارچه‌ ئاڵتونێوه‌ دروس كه‌ره‌ جه‌ ئاڵتونی پوختی، و پیٛسه‌ موٙرێوه‌ ئینه‌شه‌ سه‌رۆ ھوركڵاشه‌ پیروٙزی په‌ی یه‌ھوای."
                },
                {
                    "verse": 37,
                    "text": "و په‌تێوه‌ وه‌نه‌وشه‌یی كاڵه‌ش پۆوه‌ به‌سه‌ و با پارچه‌ ئاڵتونه‌كه‌ ته‌ك‌و وه‌ڵیٛ میٛزه‌ره‌كه‌یۆ بوٙ."
                },
                {
                    "verse": 38,
                    "text": "با پۆ ته‌ویڵه‌و ھارونیۆ بوٙ، و ھارونیچ گوناحه‌كاو گردو ئا چیٛوه‌ پیروٙزا ھورگیٛروٙ كه‌ خه‌ڵك‌و ئیسرائیلی پیٛشكه‌شیٛشا كه‌را په‌یم به‌پاو گردو سۆقاتیه‌ پیروٙزه‌كاشا، و یه‌كبین پۆ ته‌ویٛڵه‌و ھارونیۆ بوٙ، په‌ی ئانه‌ی په‌سه‌نڎ كریێبا وه‌روده‌م‌و یه‌ھواینه‌."
                },
                {
                    "verse": 39,
                    "text": "و چیٛركه‌وا چه‌نی میٛزه‌ره‌كه‌ی جه‌ كه‌تانی سافی دروسیٛشا كه‌ره‌، و كه‌مه‌ربه‌نڎێوه‌ ڕه‌نگاو ڕه‌نگه‌یچ دروسه‌ كه‌ره‌ به‌ ده‌س‌و ھه‌لاج‌و ڕه‌نگێوه‌"
                },
                {
                    "verse": 40,
                    "text": "و په‌ی كوڕه‌كاو ھارونیچ چیٛركه‌وا و كه‌مه‌ربه‌نڎه‌ و میٛزه‌ره‌ دروس كه‌ره‌ په‌یشا، په‌ی نیشاندای شكوٙمه‌نڎی و جوانی ئاڎیشا."
                },
                {
                    "verse": 41,
                    "text": "و جله‌كا كه‌رینه‌ وه‌رو ھارونی برایت و كوڕه‌كاش و چه‌ربیٛشا كه‌ره‌، ده‌سشا سه‌رۆ بنیه‌ره‌ و دیارییٛشا كه‌ره‌ و پیروٙزیٛشا كه‌ره‌ په‌ی ئانه‌ی كاھینایه‌تیم په‌ی كه‌را."
                },
                {
                    "verse": 42,
                    "text": "و پاوه‌ریٛشا په‌ی دروسیٛ كه‌ره‌ جه‌ خامی په‌ی پوٙژنایره‌ی ڕوتیشا جه‌ بیبینگاشاوه‌ ھه‌تا سه‌رو زه‌نگوٙڵاشا."
                },
                {
                    "verse": 43,
                    "text": "و ھارون و كوڕه‌كاش كه‌راشانه‌ ، وه‌ختێ مه‌یا دلیٛ چاڎره‌و چه‌مپه‌نه‌كۆته‌‌ی، یان وه‌ختێ نزیكیٛ باوه‌ جه‌ قوربانگاكه‌ی په‌ی خزمه‌ڎكه‌رده‌ی جه‌ یاگیٛ پیروٙزیٛنه‌، نه‌وه‌كای گوناح ھورگیٛرا و مرا، و ئینه‌یچه‌ بوٙ به‌ فه‌رزێوه‌ ھه‌تاھه‌تایی په‌ی ھارونی و وه‌چه‌كاش."
                }
            ]
        },
        {
            "chapter": 29,
            "audio_link": "https://media.ipsapps.org/hac/hac-audio/EXO_029.mp3",
            "verses": [
                {
                    "verse": 1,
                    "text": "ئیسه‌یچ ئینه‌ ئا چیٛوه‌نه‌ كه‌ توٙ كه‌ریش په‌ی ھارونی و كوڕه‌كاش په‌ی ئانه‌ی پیروٙزیٛشا كه‌ری په‌یم پیٛسه‌‌ كاھینا، و نوٙبه‌نێوه‌ و دویٛ به‌رانیٛ بیٛ عه‌یبیٛ به‌ره‌،"
                },
                {
                    "verse": 2,
                    "text": "جه‌ ھارداو خاسته‌رین گه‌نما، نانی بیٛ خومره‌ و خه‌پلیٛ بیٛ خومریٛ و شیٛلیێبا به‌ زه‌یت‌و زه‌یتونی، و شلكینیٛ بیٛ خومریٛ كه‌ ناویێبا به‌ ڕوه‌ن، دروسیٛشا كه‌ره‌."
                },
                {
                    "verse": 3,
                    "text": "و وزه‌شا سه‌رو نانه‌شانێوه‌ و باره‌شا چه‌نی نوٙبه‌نه‌كه‌ی و دوه‌ به‌رانه‌كا."
                },
                {
                    "verse": 4,
                    "text": "ئینجا ھارون‌ و كوڕه‌كاش باره‌ په‌ی دلیٛ به‌ره‌و چاڎره‌‌و چه‌مپه‌نه‌كۆته‌ی، و چاگه‌ به‌ ئاوی شوٙره‌شا."
                },
                {
                    "verse": 5,
                    "text": "ئینجا جله‌كا به‌ره‌ و كه‌ره‌شانه‌ وه‌رو ھارونی، چیٛركه‌واكه‌ و كه‌وا‌و چیٛرو ئیفوٙده‌كه‌ی و ئیفوٙده‌كه‌ و باخه‌ڵه‌ی پیروٙزه و كه‌مه‌ربه‌نڎه‌كیٛ كه‌ به‌ ده‌س‌و جوٙڵێوه‌ شاره‌زای ورازیێنه‌."
                },
                {
                    "verse": 6,
                    "text": "میٛزه‌ره‌كه‌ی وزه‌ سه‌رو سه‌ره‌یش و تاجه‌و پیروٙزی وزه‌ سه‌رو میٛزه‌ره‌كه‌ی."
                },
                {
                    "verse": 7,
                    "text": "ئینجا زه‌یت‌و ده‌سنیشان كه‌رده‌ی به‌ره‌، و كه‌ره‌ش مل‌و سه‌ره‌یشه‌ره‌ و ده‌سنیشانش كه‌ره‌."
                },
                {
                    "verse": 8,
                    "text": "و كوڕه‌كایچش نزیكیٛ كه‌رۆ و چیٛركه‌واشا كه‌ره‌نه‌ وه‌ر."
                },
                {
                    "verse": 9,
                    "text": "و كه‌مه‌ربه‌نڎه‌كیٛ به‌سه‌ پۆ ھارونی و كوڕه‌كاشۆ و میٛزه‌ره‌كایچ به‌سه‌ سه‌ره‌شاره‌، و كاھینایه‌تی بوٙ به‌ فه‌رزێوه‌ ھه‌تاھه‌تایی په‌یشا، و پی شیٛوه‌ پیروٙزیٛشا كه‌ری."
                },
                {
                    "verse": 10,
                    "text": "و نوٙبه‌نه‌كه‌یچ باره‌ وه‌روده‌م‌و چاڎره‌و چه‌مپه‌نه‌كۆته‌‌ی، و ھارون و كوڕه‌كاش ده‌سشا سه‌رو سه‌ره‌و نوٙبه‌نه‌كه‌یۆ بنیاره‌."
                },
                {
                    "verse": 11,
                    "text": "نوٙبه‌نه‌كه‌ی وه‌روده‌م‌و یه‌ھواینه‌ سه‌ره‌ بڕه‌ لاو ده‌روازه‌و چاڎره‌و چه‌مپه‌نه‌كۆته‌‌ینه‌."
                },
                {
                    "verse": 12,
                    "text": "بازێ جه‌ ونه‌و نوٙبه‌نه‌كه‌ی به‌ره‌ و به‌ په‌نجیٛ ساوه‌ش شاخه‌كاو قوربانگاكه‌یره‌، و ماباقی ونه‌كیٛ ته‌ریٛچ مجه‌ش بنه‌‌و قوربانگاكه‌ی."
                },
                {
                    "verse": 13,
                    "text": "و گردو وه‌زو سه‌رو سوخڕه‌كه‌یش، و سه‌رو جگه‌ری و ھه‌ردوی وڵكه‌كاش و وه‌زه‌كه‌‌و سه‌ریشا، باره‌شا و كه‌ره‌شا قوربانی سه‌رو قوربانگاكه‌یۆ دلیٛ دوكه‌ڵینه‌."
                },
                {
                    "verse": 14,
                    "text": "به‌ڵام گوٙشت‌و نوٙبه‌نه‌كه‌ی و پوٙسه‌كه‌ش و سه‌وروٙكه‌ش جبه‌رو ئوٙردوگاكه‌یۆ سوٙچنه‌، ئانه‌یچ قوربانی گوناحیا."
                },
                {
                    "verse": 15,
                    "text": "و با ھارون و كوڕه‌كایچش یوٙ جه‌ به‌رانه‌كا به‌را، و ده‌سشا سه‌رو سه‌ره‌یشۆ بنیاره‌،"
                },
                {
                    "verse": 16,
                    "text": "و به‌رانه‌كه‌ی سه‌ره‌ بڕه‌ و ونه‌كیٛش به‌ره‌ و مجه‌ش مل‌و ھه‌ر چوار دۆره‌و سه‌رو قوربانگاكه‌یره‌."
                },
                {
                    "verse": 17,
                    "text": "و ئینجا به‌رانه‌كه‌یچ پارچه‌ پارچه‌ كه‌ره‌، و دلیٛله‌م‌ و قاچه‌كایچش شوٙرۆ و وزه‌شا سه‌رو پارچه‌كای ته‌ری و سه‌ره‌كه‌ی."
                },
                {
                    "verse": 18,
                    "text": "گردو به‌رانه‌كه‌یچ سوٙچنه‌ سه‌رو قوربانگاكه‌یۆ دلیٛ دوكه‌ڵینه‌، ئینه‌یچه‌ قوربانی سوٙچنایا په‌ی یه‌ھوای، بوه‌ی وه‌شه‌‌و ئارامینه‌، بوٙ به‌ قوربانی به‌ ئاییٛر په‌ی یه‌ھوای."
                },
                {
                    "verse": 19,
                    "text": "ئینجا دوه‌م به‌رانی به‌ره‌ و با ھارون و كوڕه‌كاش ده‌سه‌كاشا سه‌رشۆ بنیاره‌"
                },
                {
                    "verse": 20,
                    "text": "و به‌رانه‌كه‌ی سه‌ره‌ بڕه‌ و بازێ جه‌ ونه‌كیٛش به‌ره‌ و ساوه‌ش نه‌رمه‌و گوشی ڕاس‌و ھارونی و كوڕه‌كاشه‌ره‌، و ساوه‌ش په‌نجه‌ گۆریٛ ده‌سی ڕاس‌ و په‌نجه‌ گۆریٛ قاچی ڕاسیشاره‌، و بازێ جه‌ ونه‌كیٛچ مجه‌ ھه‌رچوار لاو قوربانگاكه‌یره‌."
                },
                {
                    "verse": 21,
                    "text": "و بازێ چا ونیٛ كه‌ ئینا سه‌رو قوربانگاكه‌یۆ چه‌نی بازێ جه‌ زه‌یت‌و ده‌سنیشانكه‌رده‌ی به‌ره‌، و مجه‌ش مل‌و ھارونیره‌ و جله‌كاشه‌ره‌ و مل‌و كوڕه‌كاشه‌ره‌ و جله‌كاشاره‌، په‌ی ئانه‌یه‌ ویٛش و جله‌كیٛش و كوڕه‌كاش و جله‌كاشا پیروٙزیٛ كریا."
                },
                {
                    "verse": 22,
                    "text": "و چه‌ربی به‌رانه‌كه‌ی و دمه‌كه‌یش و ئا وه‌زه‌ی كه‌ دلیٛله‌مش پوٙژنانه‌ره‌ و به‌ش‌و جگه‌ریش و ھه‌ردوی وڵكه‌كاش و ئا وه‌زه‌یچه‌ كه‌ ئینا سه‌رشاوه‌ و چه‌نی ڕانی ڕاسیش، به‌ره‌شا، چونكه ئینه‌ به‌ران‌و پیروٙزكه‌رده‌یا‌."
                },
                {
                    "verse": 23,
                    "text": "خه‌پلێوه‌ و خه‌پلێوه‌ به‌ زه‌یت‌و زه‌یتونی و چه‌نی ئا نانه‌ ڕوه‌نینه‌ بیٛ خومریٛ كه‌ ئینا دلیٛ ئا نانه‌شانیٛنه‌ وه‌روده‌م‌و یه‌ھواینه‌، به‌ره‌شا،"
                },
                {
                    "verse": 24,
                    "text": "و گردو ئینیشایچه‌ وزی دلیٛ ده‌ساو ھارونی و دلیٛ ده‌ساو كوڕه‌كاش، باره‌شا و پیٛسه‌ قوربانی به‌رزكه‌رده‌یۆ وه‌روده‌م‌و یه‌ھواینه‌ به‌رزیٛشا كه‌رۆ."
                },
                {
                    "verse": 25,
                    "text": "و ده‌سشاوه‌ ھورشا گیٛره‌ و پیٛشكه‌ششا كه‌ره‌ به‌ دوكه‌ڵ سه‌رو قوربانگاكه‌یۆ چه‌نی قوربانی سوٙچنای پیٛسه‌ بوێ دڵ وه‌شكه‌ریٛنه‌ په‌ی یه‌ھوای، و قوربانی به‌ ئاییٛرا په‌ی یه‌ھوای. پیٛسه‌ بوه‌ی دڵ وه‌شكه‌ره‌نه‌"
                },
                {
                    "verse": 26,
                    "text": "و سینه‌و به‌رانه‌كه‌ی به‌ره‌، ئانه‌ی كه‌ په‌ی پیروٙزی ھارونیا، به‌ره‌ش و به‌رزش كه‌رۆ وه‌روده‌م‌و یه‌ھواینه‌ پیٛسه‌ قوربانی به‌رز كه‌رده‌یۆ، و ئینه‌یچه‌ بوٙ به‌ به‌شه‌و توٙ."
                },
                {
                    "verse": 27,
                    "text": "توٙیچ سینه‌و ئا به‌رانه‌یه‌ كه‌ به‌رزكریانۆ پیٛسه‌‌ قوربانی، و ڕان‌و ئا به‌رانه‌یه‌ كه‌ به‌رزكریانۆ جه‌ به‌ران‌و دیاری كه‌رده‌ی، ئانه‌ی كه‌ ھین‌و ھارونی و كوڕه‌كاشا، پیروٙزشا كه‌ره‌."
                },
                {
                    "verse": 28,
                    "text": "ئینه‌یچه‌ بوٙ به‌ فه‌رزێوه‌ ھه‌تاھه‌تایی جه‌ خه‌ڵك‌و ئیسرائیلیۆ په‌ی ھارونی و كوڕه‌كاش، چونكه‌ ئینه‌ پیتاكا جه‌ خه‌ڵك‌و ئیسرائیلیۆ جه‌ قوربانی ئاشتیشا و جه‌ پیتاكه‌كاشا په‌ی یه‌ھوای."
                },
                {
                    "verse": 29,
                    "text": "و جله‌ پیروٙزه‌كا‌و ھارونیچ، دماو ویٛش، په‌ی كوڕه‌كاش با، په‌ی ئانه‌ی كه‌راشانه‌ وه‌رشا وه‌ختێ چه‌ربیٛ كریا و ھه‌رمانه‌شا په‌نه‌ مسپاریوٙ، ."
                },
                {
                    "verse": 30,
                    "text": "په‌ی ماوه‌و حۆڎ ڕوا جله‌كا كه‌روٙنه‌ وه‌رش ئا كوڕه‌ی كه‌ دماو ھارونیۆ بوٙ به‌ كاھین، كه‌ ملوٙ دلیٛ چاڎره‌و چه‌مپه‌نه‌كۆته‌‌ی په‌ی ئانه‌ی خزمه‌ڎ كه‌روٙ جه‌ یاگیٛ پیروٙزه‌نه‌."
                },
                {
                    "verse": 31,
                    "text": "و به‌ران‌و ده‌سنیشان كه‌رده‌كه‌ی به‌ره‌ و جه‌ یاگێوه‌ پیروٙزه‌نه‌ گوٙشته‌كه‌یش گرینه‌‌."
                },
                {
                    "verse": 32,
                    "text": "و ھارون‌ و كوڕه‌كاش جه‌ گوٙشت‌‌و به‌رانه‌كه‌ی و نان‌و دلیٛ نانه‌شانه‌كیٛ ته‌ك‌و چاڎره‌و چه‌مپه‌نه‌كۆته‌‌یۆ وه‌را."
                },
                {
                    "verse": 33,
                    "text": "و ئاڎیچیٛ ئا چیٛوا وه‌را، كه‌ كه‌فاره‌ته‌كه‌ په‌نه‌شا ئاماڎه‌ كریان په‌ی ده‌سنیشان كه‌رده‌ی و پیروٙزكه‌رده‌ی، و ھیچ كه‌سێوه‌ ته‌ر په‌یش نیا چه‌نه‌شا وه‌روٙ، چونكه‌ ئا چیٛویٛ پیروٙزیٛنیٛ."
                },
                {
                    "verse": 34,
                    "text": "و ئه‌گه‌ر بازێ جه‌ گوٙشت‌و پیروٙزكه‌رده‌كه‌ی یان جه‌ نانه‌كه‌ی مه‌نۆ تا به‌یانی، ئانه‌ ئانه‌ی كه‌ مه‌نه‌نۆ، سوٙچنیوٙ و مه‌بوٙ چه‌نه‌ش وه‌ردیٛ چونكه‌ پیروٙزا."
                },
                {
                    "verse": 35,
                    "text": "ھه‌رپۆچی پا شیٛوه‌ كه‌ره‌ په‌ی ھارونی و كوڕه‌كاش كه‌ فه‌رمانه‌م په‌نه‌ كه‌رده‌بیٛنی، و پیروٙزیٛشا كه‌ری په‌ی ماوه‌و حۆڎ ڕوا."
                },
                {
                    "verse": 36,
                    "text": "و گرد ڕوێ نوٙبه‌نێوه‌ سه‌ره‌ بڕه‌ پیٛسه‌ قوربانی گوناحێوه‌ په‌ی كه‌فاره‌ت كه‌رده‌ی، و قوربانی گوناحیچ كه‌ره‌ په‌ی قوربانگاكه‌ی وه‌ختێ كه‌فاره‌ت كه‌ری سه‌رشۆ، ئینجا چه‌ربش كه‌ره‌ تاوه‌كو پیروٙزش كه‌ری."
                },
                {
                    "verse": 37,
                    "text": "په‌ی حۆڎ ڕوا كه‌فاره‌ته‌كه‌ی په‌ی قوربانگاكه‌ی كه‌ری و پیروٙزش كه‌ری، و قوربانگاكه‌یچ به‌ته‌مامه‌تی پیروٙز بوٙ، و ھه‌ركه‌سێوه‌ یان ھه‌رچیٛوێوه‌ ده‌سش بڎوٙ وه‌نه‌، پیروٙز بوٙ."
                },
                {
                    "verse": 38,
                    "text": "ئیسه‌یچ ئینه‌ ئانه‌ن كه‌ توٙ سه‌رو قوربانگاكه‌یۆ پیٛشكه‌شش كه‌ری، گرد ڕوێ دویٛ وه‌ریٛ كه‌ عومرشا ساڵێوه‌ بوٙ سه‌ره‌شا بڕی."
                },
                {
                    "verse": 39,
                    "text": "و وه‌رێوه‌شا جه‌ ده‌مه‌و به‌یانینه‌ كه‌ره‌ش قوربانی، و ئه‌وی ته‌ریچشا جه‌ ده‌مه‌و ویٛره‌گا كه‌ره‌ قوربانی."
                },
                {
                    "verse": 40,
                    "text": "و چه‌نی وه‌ره‌ی یوه‌می، ئینیشا پیٛشكه‌شیٛ كه‌ره‌، ده‌نه‌ یوه‌و ئیفێوه‌ كه‌ كه‌روٙ نیم كیلوٙ ھاردی، جه‌ خاسته‌رین ھاردای شیٛلیایا به‌ چاره‌كه‌ ھه‌ینێوه‌ كه‌ نزیكه‌و لیترێوه‌ زه‌یت‌و زه‌یتونی كه‌روٙ، و چه‌نی چاره‌كه‌ ھه‌ینێوه‌ قوربانی وارده‌یۆكه‌یش كه‌ كه‌روٙ نزیكه‌و لیترێوه‌ شه‌رابی كه‌ مجیوٙ."
                },
                {
                    "verse": 41,
                    "text": "و چه‌نی وه‌ره‌ی دوه‌میچ كه‌ جه‌ وه‌یٛره‌گانه‌ پیٛشكه‌شش كه‌ری ھه‌مان پیمانه‌و قوربانی خه‌له‌ و قوربانی وارده‌یۆكه‌یش كه‌ مجیوٙ ، و جه‌ به‌یانینه‌ پیٛشكه‌شش كه‌ری، پیٛشكه‌شیٛشا كه‌ره‌ پیٛسه‌ بوه‌ی دڵ وه‌شكه‌ریٛنه و قوربانی به‌ ئاییٛری په‌ی یه‌ھوای."
                },
                {
                    "verse": 42,
                    "text": "و بوٙبه‌ قوربانی سوٙچنایێوه‌ گرد ڕوێ په‌ی گردو وه‌چه‌كاڎ، ته‌ك‌و ده‌روازه‌و چاڎره‌و چه‌مپه‌نه‌كۆته‌یۆ وه‌روده‌م‌و منی یه‌ھواینه‌، چا یاگیٛنه‌ كه‌ چه‌مم گنوٙ په‌نه‌ت و قسیٛڎ چه‌نی كه‌رو."
                },
                {
                    "verse": 43,
                    "text": "و چاگه‌ چه‌مم گنوٙ به‌ خه‌ڵك‌و ئیسرائیلی ، و به‌ شكوٙمه‌نڎیم یاگه‌كیٛ پیروٙزه‌ كریوٙ."
                },
                {
                    "verse": 44,
                    "text": "چاڎره‌و چه‌مپه‌نه‌كۆته‌ی و قوربانگاكه‌ی پیروٙزیٛ كه‌رو، و ھارونی و كوڕه‌كایچش پیروٙزیٛ كه‌رو په‌ی ئانه‌ی كاھینایه‌تیم په‌ی كه‌را."
                },
                {
                    "verse": 45,
                    "text": "و دلیٛ خه‌ڵك‌و ئیسرائیلینه‌ ژیوو و بو به‌ خوڎاشا."
                },
                {
                    "verse": 46,
                    "text": "و ئینجا ئاڎیٛ مزانا كه‌ منی یه‌ھوا بو به‌ خوڎاشا، و ئاڎیٛم جه‌ خاك‌و میسرینه‌ ئاوردیٛ به‌رۆ په‌ی ئانه‌ی دلیٛشانه‌ ژیوو، منی یه‌ھوا بو به‌ خوڎاشا."
                }
            ]
        },
        {
            "chapter": 30,
            "audio_link": "https://media.ipsapps.org/hac/hac-audio/EXO_030.mp3",
            "verses": [
                {
                    "verse": 1,
                    "text": "و قوربانگێوه‌ جه‌ دارو ئه‌كاسیای دروس كه‌ره‌ پیٛسه‌ یاگێوه‌ په‌ی بخورد سوٙچنای."
                },
                {
                    "verse": 2,
                    "text": "دریٛژیه‌كه‌ش قوٙڵێوه‌ بوٙ، و پانیه‌كه‌یچش قوٙڵێوه‌‌ بوٙ، و چوار گوٙشه‌ بوٙ، و به‌رزیه‌كه‌یچش دویٛ قوٙڵیٛ بوٙ، و شاخه‌كیٛچش پارچێوه‌ با و جه‌ ویٛش با."
                },
                {
                    "verse": 3,
                    "text": "و لای سه‌ریش و ھه‌ر چوار لاكه‌ش و شاخه‌كایچش زاخاوه‌ ده‌ به‌ ئاڵتونی پوخت، و به‌ چوارچیٛوێوه‌ی ئاڵتون دۆرش گیٛره."
                },
                {
                    "verse": 4,
                    "text": "و دویٛ ئه‌ڵقیٛچ دروسیٛ كه‌ره‌ جه‌ ئاڵتونی په‌ی ھه‌ر یوٙ جه‌ لاته‌مواو قوربانگاكه‌ی وه‌رانوه‌رو یوٙترینیۆ، كه‌ گنا چیٛرو چوارچیٛوه‌كاوه‌، و ئه‌ڵقه‌كایچ با به‌ ھورگیٛرو چوٙمه‌یته‌كا."
                },
                {
                    "verse": 5,
                    "text": "و چوٙمه‌یته‌كایچ دروسیٛ كه‌ره‌ جه‌ دارو ئه‌كاسیای و به‌ ئاڵتون زاخاوه‌شا ده‌."
                },
                {
                    "verse": 6,
                    "text": "و قوربانگا‌و بخورد سوٙچناكه‌یچ جه‌ وه‌رانوه‌رو ئا په‌رده‌یۆ كه‌ سنڎوٙق‌و شاھیٛڎی ئینا په‌شتیشۆ بنیه‌ره‌، وه‌رانوه‌رو سه‌رقاپاخ‌و سنڎوٙقه‌كه‌یۆ، ئانه‌ی كه‌ ئینا سه‌رو سنڎوٙق‌و شاھیٛڎیۆ، ئا یاگیٛ كه‌ چه‌نه‌ش چه‌مم گنوٙ په‌نه‌ڎ."
                },
                {
                    "verse": 7,
                    "text": "و گرد به‌یانیێوه‌ ھارون، وه‌ختێ كه‌ مێ په‌ی چه‌مڎاری چراوه‌كا بخوردی وه‌شبوٙ سه‌رو قوربانگاكه‌یۆ سوٙچنوٙ."
                },
                {
                    "verse": 8,
                    "text": "و وه‌ختێ كه‌ ویٛره‌گانه‌ فتیٛڵه‌‌و چراوه‌كا ھورمڎوٙ، و گرد ڕوێ به‌ بخورده‌ وه‌شبوٙكه‌ی دوكه‌ڵ كه‌روٙ وه‌روده‌م‌و یه‌ھواینه‌ په‌ی گردو وه‌چه‌كاتا."
                },
                {
                    "verse": 9,
                    "text": "و مه‌بوٙ ھیچ بخوردێوه‌ ته‌ر و قوربانی سوٙچنای و قوربانی خه‌له‌ی وزدیٛ سه‌رش، و مه‌بوٙ ھیچ قوربانیێوه‌ وارده‌یۆی مجدیٛ ملشه‌ره‌."
                },
                {
                    "verse": 10,
                    "text": "و ھارونیچ ساڵێوه‌نه‌ جارێ سه‌رو شاخا‌و قوربانگاكه‌یۆ كه‌فاره‌ت كه‌روٙ به‌ ونه‌و قوربانی گوناحی په‌ی كه‌فاره‌ته‌كه‌ی، كه‌ ساڵێنه‌ جارێ په‌یڕه‌و كریوٙ به‌ دریٛژایی وه‌چه‌كاتا، كه‌ پیروٙزته‌رینا په‌ی منی یه‌ھوای."
                },
                {
                    "verse": 11,
                    "text": "و یه‌ھوا به‌ موسایش فه‌رماوا:"
                },
                {
                    "verse": 12,
                    "text": "(وه‌ختێ كه‌ توٙ سه‌رئه‌ژمارو خه‌ڵك‌و ئیسرائیلی كه‌ری تا توٙماریٛشا كه‌ری، ئانه‌ ھه‌ر یوٙ چاڎیشا قیمه‌ت‌و ژیوای ویٛش مڎوٙ به‌ یه‌ھوای، په‌ی ئانه‌ی كه‌ ده‌رد و به‌ڵا نه‌گنوٙ دلیٛشا وه‌ختێ كه‌ سه‌ر ئه‌ژماریٛشا كه‌ری."
                },
                {
                    "verse": 13,
                    "text": "و گردو ئانیشایچه‌ كه‌ توٙماریٛ كریا، ئینه‌یه‌ مڎا: نیم شاقڵ كه‌ شش گرامیٛن به‌پاو شاقڵ‌و پیروٙزگای كه‌ ھه‌ر شاقڵێوه‌ كه‌روٙ ویس گیٛرێ، نیم شاقڵه‌كه‌یچ بوٙ به‌ پیتاك په‌ی یه‌ھوای."
                },
                {
                    "verse": 14,
                    "text": "ئانه‌ی كه‌ توٙمار كریوٙ جه‌ ویس ساڵۆ سه‌ر، ئی زه‌ڕه‌یه‌ مڎوٙ به‌ یه‌ھوای."
                },
                {
                    "verse": 15,
                    "text": "وه‌ختێ ئی زه‌ڕه‌یه‌ به‌خشدیٛ به‌ یه‌ھوای تاوه‌كو كه‌فاره‌ڎتا په‌ی كه‌روٙ، نه‌ دوٙڵه‌مه‌نڎ زیاڎه‌ مڎوٙ ، و نه‌ فه‌قیریچ كه‌م مڎوٙ، چا نیم شاقڵه‌یه‌ ."
                },
                {
                    "verse": 16,
                    "text": "و توٙیچ ئی زیوو كه‌فاره‌ته‌یه‌ جه‌ ده‌س‌و خه‌ڵك‌و ئیسرائیلیۆ ھورگیٛری و به‌كارش ماری په‌ی خزمه‌ڎكه‌رده‌ی چاڎره‌و چه‌مپه‌نه‌كۆته‌‌ی، و ئینه‌یچه‌ بوٙ به‌ یادگاری په‌ی خه‌ڵك‌و ئیسرائیلی وه‌روده‌م‌و یه‌ھواینه‌، تاوه‌كو ئا زیوه‌ كه‌فاره‌ڎتا په‌ی كه‌روٙ .)"
                },
                {
                    "verse": 17,
                    "text": "و ھه‌رپاسه‌ ئینجا یه‌ھوا به‌ موسایش فه‌رماوا:"
                },
                {
                    "verse": 18,
                    "text": "( ته‌شتێوه‌ گۆره‌ دروس كه‌ره‌ جه‌ بڕوٙنڎزی و بنه‌كیٛچش با جه‌ بڕوٙنڎزی بوٙ، و جه‌ به‌ین‌و چاڎره‌و چه‌مپه‌نه‌كۆته‌‌ی و قوربانگاكه‌ینه‌ بنیه‌شه‌ره‌ و ئاویش كه‌رینه‌ به‌ مه‌خسه‌ڎو شوٙرته‌ی."
                },
                {
                    "verse": 19,
                    "text": "و ھارون و كوڕه‌كایچش ده‌سیٛشا و قاچیٛشا چه‌نه‌ش شوٙرا،"
                },
                {
                    "verse": 20,
                    "text": "وه‌ختێ مه‌یا دلیٛ چاڎره‌و چه‌مپه‌نه‌كۆته‌‌ی به‌ ئاوه‌كیٛ ویٛشا شوٙرا نه‌وه‌كای مرا، یان وه‌ختێ كه‌ نزیكیٛ باوه‌ جه‌ قوربانگاكه‌ی په‌ی ئانه‌ی خزمه‌تم كه‌را به‌ قوربانی چه‌قه‌دوكه‌ڵی پیٛسه‌ قوربانی به‌ ئاییٛری په‌ی یه‌ھوای."
                },
                {
                    "verse": 21,
                    "text": "ھه‌رپۆچی با ده‌سه‌كاشا و قاچه‌كاشا شوٙرا نه‌وه‌كای مرا، ئینه‌یچه‌ بوٙ به‌ فه‌رزێوه‌ ھه‌تاھه‌تایی په‌ی ھارونی و وه‌چه‌كاش‌ و وه‌چه‌كا‌و دماو ویٛشا كه‌ مه‌یا.)"
                },
                {
                    "verse": 22,
                    "text": "و ھه‌رپاسه‌ یه‌ھوا به‌ موسایش فه‌رماوا:"
                },
                {
                    "verse": 23,
                    "text": "خاسته‌رین به‌ھارات چه‌نی ویٛڎ به‌ره‌، په‌نج سه‌ڎ شاقڵیٛ كه‌ شش ھه‌زار گرامیٛ كه‌روٙ جه‌ ئاوه‌و موڕی، و نیمه‌و ئانه‌ی كه‌ دوه‌ سه‌ڎ و په‌نجا شاقڵیٛ كه‌روٙ كه‌ یه‌ریٛ ھه‌زار گرامیٛ كه‌روٙ جه‌ دارچینی وه‌شبوٙی و دوه‌سه‌ڎ‌و په‌نجا شاقڵیٛ جه‌ قاڕامی وه‌شبوٙی كه‌ یه‌ریٛ ھه‌زار گرامیٛ كه‌روٙ،"
                },
                {
                    "verse": 24,
                    "text": "و په‌نج سه‌ڎ شاقڵیٛ كه‌ شش ھه‌زار گرامیٛ كه‌روٙ جه‌ به‌ھارات‌و كاسیای و گرد‌و ئینیشایچه‌ كیٛشیێبا به‌پاو شاقڵ‌و پیروٙزگای، چه‌نی ویٛڎ به‌ره‌شا، و ھه‌ینێوه‌ جه‌ زه‌یت‌و زه‌یتونی كه‌ نزیكه‌‌و چوار لیترا كه‌روٙ."
                },
                {
                    "verse": 25,
                    "text": "و چینیشایچه‌ زه‌یتی پیروٙز‌و ده‌سنیشانكه‌رده‌ی دروس كه‌ره‌، به‌ تیٛكه‌ڵ‌و عه‌تری به‌ ده‌س‌و عه‌تارێوه‌، په‌ی ئانه‌ی بوٙ به‌ زه‌یتی پیروٙزو ده‌سنیشانكه‌رده‌ی."
                },
                {
                    "verse": 26,
                    "text": "و به‌كارش باره‌ په‌ی چه‌رب كه‌رده‌ی چاڎره‌و چه‌مپه‌نه‌كۆته‌ی و سنڎوٙق‌و شاھیٛڎیه‌كه‌ی،"
                },
                {
                    "verse": 27,
                    "text": "و میٛزه‌كیٛ به‌ گردو قاپوقاچاخه‌كاشۆ، و چراوه‌كیٛ به‌ گردو كه‌لوپه‌له‌كاشۆ، و قوربانگاكه‌و بخوردی،"
                },
                {
                    "verse": 28,
                    "text": "و قوربانگا‌و قوربانی سوٙچناكه‌ی به‌ گردو كه‌لوپه‌له‌كاشۆ، و ته‌شته‌ گۆره‌كه‌ و بنه‌كیٛچش ، و گردو ئینیشاشه‌ په‌نه‌ ده‌سنیشانیٛ كه‌ری."
                },
                {
                    "verse": 29,
                    "text": "و پیروٙزیٛشا كه‌ره‌ و ئاڎیچیٛ بابه‌ پیروٙزته‌رین، و ھه‌رچیٛوێ یان ھه‌ركه‌سێوه‌ ده‌سشا بڎوٙ وه‌نه‌، ئاڎیچ پیروٙز بوٙ."
                },
                {
                    "verse": 30,
                    "text": "و ھارونی و كوڕه‌كاش چه‌ربیٛ كه‌ره‌ و پیروٙزیٛشا كه‌ره‌ په‌ی ئانه‌ی كاھینایه‌تیم په‌ی كه‌را."
                },
                {
                    "verse": 31,
                    "text": "و په‌ی خه‌ڵك‌و ئیسرائیلی قسیٛ كه‌ره‌ و په‌نه‌شا واچه‌: (ئینه‌ بوٙ به‌ زه‌یتی پیروٙزو ده‌سنیشان كه‌رده‌یم په‌ی گردو وه‌چه‌كاتا."
                },
                {
                    "verse": 32,
                    "text": "و مه‌بوٙ ئی زه‌یته‌ كریوٙ مل‌و ھیچ كه‌سێوه‌ره‌، و مه‌بوٙ ھیچ تیٛكه‌ڵه‌ زه‌یتێوه‌ ته‌ری ئه‌چینه‌ دروس كه‌ری پیٛسه‌ ئاڎی، چونكه‌ ئینه‌ پیروٙزا و بوٙ به‌ چیٛوێوه‌ پیروٙز په‌ی شمه‌."
                },
                {
                    "verse": 33,
                    "text": "ھه‌ر كه‌سێوه‌ عه‌ترێوه‌ ئه‌چینه‌ دروس كه‌روٙ و بڎوٙش وه‌نه‌و لاشه‌و ھه‌ركه‌سێوه‌ ته‌ری كه‌ كاھین نه‌بوٙ، ئانه‌ ئیتر ئا كه‌سه‌ بڕیوٙره‌ جه‌ خه‌ڵكه‌كه‌یش.)"
                },
                {
                    "verse": 34,
                    "text": "و یه‌ھوا به‌ موسایش فه‌رماوا: (ئی به‌ھاراتا په‌ی ویٛڎ به‌ره‌، ستاكتی و ئوٙنیچا و گاڵبانوٙم و گژاوه‌ی وشكۆبییٛ لوبانی بیٛ خه‌وشی، به‌ ئه‌نڎازه‌و یوٙترینی."
                },
                {
                    "verse": 35,
                    "text": "بخوردێوه‌ وه‌شبوٙ كه‌ سوٙڵكریا و پاك و پیروٙز بوٙ دروس كه‌ره‌ به‌ ده‌س‌و عه‌تارێوه‌ ."
                },
                {
                    "verse": 36,
                    "text": "و بازێش چه‌نه‌ ھاڕه‌ پیٛسه‌‌ گه‌ردیٛ، و وه‌روده‌م‌و سنڎوٙق‌و شاھیٛڎینه‌ بنیه‌شه‌ره‌ دلیٛ چاڎره‌و چه‌مپه‌نه‌كۆته‌‌ینه‌، چا یاگیٛنه‌ كه‌ چه‌مم گنوٙ په‌نه‌ڎ، بوٙبه‌ پیروٙزته‌رین په‌یڎ."
                },
                {
                    "verse": 37,
                    "text": "ئا بخورده‌ی كه‌ دروسش كه‌ردیٛ به‌ھه‌مان تیٛكه‌ڵه‌، دروسش مه‌كه‌ردیٛ په‌ی ویٛتا، چونكه‌ ئانه‌ چیٛوێوه‌ پیروٙزا په‌یتا په‌ی منی یه‌ھوای."
                },
                {
                    "verse": 38,
                    "text": "ھه‌ركه‌سێوه‌ بخوردێوه‌ ئه‌چی بویٛ دروسه‌ كه‌روٙ، ئانه‌ ئا كه‌سه‌ جه‌ خه‌ڵكه‌كه‌یش بڕیوٙره‌."
                }
            ]
        },
        {
            "chapter": 31,
            "audio_link": "https://media.ipsapps.org/hac/hac-audio/EXO_031.mp3",
            "verses": [
                {
                    "verse": 1,
                    "text": "و یه‌ھوا قسیٛش په‌ی موسای كه‌رده‌ و فه‌رماواش:"
                },
                {
                    "verse": 2,
                    "text": "(بڎیه‌ ئانا، من به‌سلیئیٛل‌و كوڕو ئوری كه‌ كوڕو حوٙرین جه‌ عه‌شره‌ت‌و یه‌ھودای ھورم چنیه‌ن به‌ نامیٛ ویٛشۆ."
                },
                {
                    "verse": 3,
                    "text": "و به‌ توانا‌و ویٛم په‌ڕم كه‌رده‌ن جه‌ شاره‌زایی و یاواینه‌ و ماریٛفه‌ت‌و گرد جوٙره‌ ھه‌رمانێوه‌ ده‌سی،"
                },
                {
                    "verse": 4,
                    "text": "به‌ مه‌خسه‌ڎو دروس كه‌رده‌ی نه‌خشی و ھه‌رمانه‌و شاره‌زایی و ده‌س ڕه‌نگینی جه‌ ئاڵتونی و زیوی و بڕوٙنڎزینه‌،"
                },
                {
                    "verse": 5,
                    "text": "جه‌ تاشته‌یره‌ی ته‌وه‌نیٛ به‌ مه‌خسه‌ڎ‌و نیایره‌یشا ، و دار ھورکڵاشته‌ی په‌ی گرد جوٙره‌ ھه‌رمانێوه‌ ده‌سی."
                },
                {
                    "verse": 6,
                    "text": "ئانا ئه‌ھوٙلیئاب‌و كوڕ‌و ئه‌خیسامه‌كی كه‌ جه‌ خیٛڵ‌و دانیا نیانمه‌ره‌، و ھه‌رپاسه‌ توانایێوه‌ گۆریٛچم به‌خشێنه‌ به‌ گردو ئوٙسایه‌كا، په‌ی ئانه‌ی تاوا گردو ئا چیٛوا دروسیٛ كه‌را كه‌ من فه‌رمانه‌م په‌نه‌ كه‌رده‌نی،"
                },
                {
                    "verse": 7,
                    "text": "چاڎره‌و چه‌مپه‌نه‌كۆته‌ی و سنڎوٙق‌و شاھیٛڎی و سه‌رقاپاخه‌كه‌یچش كه‌ كه‌فاره‌ته‌كه‌ش سه‌رۆ كریوٙ ، و گردو كه‌لوپه‌له‌كاو چاڎره‌كیٛ،"
                },
                {
                    "verse": 8,
                    "text": "میٛزه‌كیٛ به‌ كه‌لوپه‌له‌كاشۆ و چراودانه‌كه‌ كه‌ جه‌ ئاڵتونی پوختی دروس كریان به‌ گردو كه‌لوپه‌له‌كاشۆ و قوربانگا‌و بخورده‌كه‌ی،"
                },
                {
                    "verse": 9,
                    "text": "قوربانگاكه‌‌و قوربانی سوٙچنای به‌ گردو كه‌لوپه‌له‌كاشۆ، و ته‌شته‌ گۆره‌كه‌ و بنه‌كیٛچش،"
                },
                {
                    "verse": 10,
                    "text": "و جله‌ چنیێكیٛ و جله‌ پیروٙزكیٛ په‌ی ھارونی و جله‌كیٛ په‌ی كوڕه‌كاش، وه‌ختێ كه‌ مه‌یا كاھینایه‌تیم په‌ی كه‌را،"
                },
                {
                    "verse": 11,
                    "text": "و زه‌یت‌و ده‌سنیشان كه‌رده‌كه‌ی و بخورده‌ وه‌شبوه‌كه‌ په‌ی یاگه‌ پیروٙزه‌كیٛ، گردو ئینیشا دروسیٛ كه‌را پا شیٛوه‌ی كه‌ فه‌رمانه‌م په‌نه‌ كه‌رده‌نی.)"
                },
                {
                    "verse": 12,
                    "text": "و ھه‌رپاسه‌ یه‌ھوایچ به‌ موسایش فه‌رماوا:"
                },
                {
                    "verse": 13,
                    "text": "(قسیٛ كه‌ره‌ په‌ی خه‌ڵك‌و ئیسرائیلی و په‌نه‌شا واچه‌: [به‌دڵنیایی شه‌ممه‌‌و من پاریٛزندیٛ ، چونكه‌ بوٙ به‌ نیشانێوه‌ به‌ین‌و من و شمه‌نه‌ و په‌ی گردو وه‌چه‌كاتا، په‌ی ئانه‌ی بزاندیٛ من یه‌ھوانا كه‌ پیروٙزیٛتا كه‌رو،"
                },
                {
                    "verse": 14,
                    "text": "و شه‌ممه‌ی پاریٛزندیٛ كه‌ ڕوٙو سه‌یایۆن، چونكه‌ پیروٙزا په‌یتا، گردو ئانیشایچه‌ كه‌ گڵیاوش كه‌را به‌دڵنیایی كوشیا، و چونكه‌ گردو ئانیشایچه‌ كه‌ چا ڕوٙنه‌ ھه‌رمانه‌كه‌را، جه‌ خه‌ڵكه‌كه‌‌یشا جیێ كریاوه‌."
                },
                {
                    "verse": 15,
                    "text": "شش ڕویٛتا ھه‌ن كه‌ ھه‌رمانه‌ش چه‌نه‌ كه‌ردیٛ، به‌ڵام ڕوٙو حۆته‌می شه‌ممه‌ن و ڕوٙو به‌گائاورده‌ی سه‌یایۆین، چیٛوێوه‌ پیروٙزا په‌ی یه‌ھوای، و ھه‌ركه‌سێوه‌ جه‌ ڕوٙو شه‌ممه‌ینه‌ ھه‌رمانه‌ كه‌روٙ ، ئانه‌ به‌دڵنیایی كوشیوٙ."
                },
                {
                    "verse": 16,
                    "text": "ھه‌رپۆچی خه‌ڵك‌و ئیسرائیلی شه‌ممه‌ پاریٛزنا و یاڎش كه‌راوه‌ ھه‌ر پیٛسه‌ عه‌ھدێوه‌ ھه‌میشه‌یی په‌ی گردو وه‌چه‌كاشا."
                },
                {
                    "verse": 17,
                    "text": "ئینه‌یچه‌ بوٙ به‌ نیشانێوه‌ ھه‌تاھه‌تاییه‌ به‌ین‌و من و خه‌ڵك‌و ئیسرائیلینه‌، چونكه‌ یه‌ھوا جه‌ شش ڕویٛنه‌ ئاسمانه‌كیٛ و زه‌مینش دروسیٛ كه‌ردیٛ، به‌ڵام جه‌ ڕوٙو حۆته‌مینه‌ چه‌نه‌ بیۆ جه‌ ھه‌رمان كه‌رده‌ی و ھه‌ناسێوه‌ش دا.)"
                },
                {
                    "verse": 18,
                    "text": "و وه‌ختێ سه‌رو كه‌ش‌و سینایۆ یه‌ھوا چه‌نه‌ بیۆ جه‌ قسه‌كه‌رده‌ی چه‌نی موسای، دوه‌ ته‌وه‌نه‌ پانه‌كیٛ عه‌ھدیش دێ به‌ موسای ، كه‌ فه‌رمانه‌كیٛ به‌ په‌نجیٛ خوڎای سه‌رشاوه‌ نویسیێبیٛنیٛ."
                }
            ]
        },
        {
            "chapter": 32,
            "audio_link": "https://media.ipsapps.org/hac/hac-audio/EXO_032.mp3",
            "verses": [
                {
                    "verse": 1,
                    "text": "ئیسه‌یچ وه‌ختێ خه‌ڵكه‌كه‌ دیشا كه‌ موسا دماكۆڎ جه‌ وه‌سته‌یره‌ی كه‌شه‌كه‌وه‌، ھه‌رپۆچی دۆرو ھارونینه‌ كوٙبییٛوه‌ و په‌نه‌شا واڎ: (ھورزه‌ و خوڎێما په‌ی دروسیٛ كه‌ره‌ كه‌ گنا وه‌ڵیٛما، چونكه‌ ئا پیا، موسا، كه‌ ئیٛمه‌ش جه‌ خاك‌و میسرینه‌ ئاوردیمیٛ به‌رۆ، مه‌زانمیٛ چیٛشش سه‌ر ئامان.)"
                },
                {
                    "verse": 2,
                    "text": "ھه‌رپۆچی ھارونیچ په‌نه‌ش واتیٛ: (ئا ئه‌ڵقیٛ كه‌ جه‌ ئاڵتونینیٛ، ئانیٛ كه‌ ئینێ پۆ گوٙش‌و ژه‌نه‌كاتاوه‌ و كوڕه‌كاتاوه‌ و كناچه‌كاتاوه‌، باردیٛشا په‌یم.)"
                },
                {
                    "verse": 3,
                    "text": "و ئینجا خه‌ڵكه‌كه‌یچ گواره‌كیٛشا ئانیٛ كه‌ جه‌ ئاڵتونی بیٛنیٛ و گوٙشیٛشانه‌ بیٛنیٛ كه‌نڎیٛشاره‌ و ئاوردیٛشا په‌ی ھارونی."
                },
                {
                    "verse": 4,
                    "text": "و ئاڎیچ ده‌سشاوه‌ ھورش گیٛرتیٛ و تاونێشۆ و به‌ شیٛوه‌و قاڵب‌و گوٙره‌كێوه‌ متیٛشه‌ره‌ و ئینجا چه‌كوشكاریش كه‌رد و ئاڎیچیٛ واتشا: (ئه‌ی ئیسرائیل! ئینه‌نه‌ خوڎاكه‌تا كه‌ شمه‌ش جه‌ خاك‌و میسرینه‌ ئاوردیدیٛ به‌رۆ.)"
                },
                {
                    "verse": 5,
                    "text": "و ئیسه‌یچ وه‌ختێ ھارون ئینه‌شه‌ دی، قوربانگێوه‌ش وه‌روده‌م‌و گوٙره‌كه‌ ئاڵتونه‌ینه‌كه‌ینه‌ دروس كه‌رد، و جاڕش دا و واتش : (سه‌وای جه‌ژنه‌و یه‌ھواینه‌.)"
                },
                {
                    "verse": 6,
                    "text": "ھه‌رپۆچی ڕوێ دماته‌ر به‌یانیه‌كه‌ش زو ھورئیٛستیٛ و قوربانی سوٙچنایشا پیٛشكه‌ش كه‌رد، و قوربانی ئاشتیشا ئاورد و نیشتیٛره‌ په‌ی وارده‌ی و وارده‌یۆ، و دماته‌ر ھورئیٛستیٛوه‌ په‌ی به‌ره‌ڵڵایی،"
                },
                {
                    "verse": 7,
                    "text": "ئینجا یه‌ھوا به‌ موسایش فه‌رماوا: (زو لوه‌ره‌ واری چونكه‌ خه‌ڵكه‌كه‌ڎ، ئانیٛ كه‌ جه‌ خاك‌و میسریۆ ئاوردیٛڎ به‌رۆ، به‌خراپی ھورسونیشتشا كه‌رده‌ن."
                },
                {
                    "verse": 8,
                    "text": "ھه‌ر زو سه‌ریٛع چا ڕێ لاشادان كه‌ من فه‌رمانه‌م په‌نه‌ كه‌ردیٛبیٛنیٛ، و په‌ی ویٛشا گوٙره‌كێوه‌ جه‌ قاڵب دریاشا دروس كه‌رده‌ن و نامیێنیٛره‌ په‌یش و قوربانیشا په‌ی سه‌ره‌ بڕیه‌ن و واته‌نشا: [ئه‌ی ئیسرائیل! ئینه‌نه‌ خوڎا‌كه‌و شمه‌ كه‌ جه‌ خاك‌و میسریۆ ئاوردیدیٛش به‌رۆ.])"
                },
                {
                    "verse": 9,
                    "text": "و یه‌ھوا به‌ موسایش فه‌رماوا: (ته‌ماشه‌و ئی خه‌ڵكه‌یمه‌ كه‌رده‌ن و مزانو چنڎه‌ خه‌ڵكێوه‌ مل ڕه‌قیٛنیٛ."
                },
                {
                    "verse": 10,
                    "text": "ھه‌رپۆچی ئیسه‌یچ وازم چه‌نه‌ باره‌ په‌ی ئانه‌ی قینیم چه‌نه‌شا جوٙشیوٙ و به‌ته‌مامی دلیٛشانه‌ به‌رو، و توٙیچ كه‌رو به‌ میلله‌تێوه‌ گۆره‌.)"
                },
                {
                    "verse": 11,
                    "text": "و موسایچ جه‌ یه‌ھوای خوڎایش لاڵیاوه‌ و واتش: (ئه‌ی یه‌ھوا، په‌ی چیٛشی قینیڎ جوٙشیێنه‌ جه‌ خه‌ڵكه‌كه‌یڎ، ئانه‌ی كه‌ به‌ ده‌سێوه‌ قه‌وه‌تۆ جه‌ خاك‌و میسریۆ ئاوردیٛڎ به‌رۆ؟"
                },
                {
                    "verse": 12,
                    "text": "په‌ی چیٛشی میسریه‌كیٛ قسیٛ كه‌را و واچا: [به‌ نیازێوه‌ خراپ ئاڎیٛش ئاوردیٛ به‌رۆ په‌ی ئانه‌ی جه‌ كه‌شه‌كانه‌ كوشوٙشا و به‌ته‌مامی سه‌رو زه‌مینیۆ سه‌ڕوٙشاوه‌؟] ئیسه‌یچ په‌شیمان بۆ جه‌ توڕه‌بیه‌یت و ئاورده‌ی به‌ڵای مل‌و خه‌ڵكه‌كه‌یته‌ره‌."
                },
                {
                    "verse": 13,
                    "text": "باره‌شاوه‌ ویرو ویٛڎ خزمه‌ڎكاره‌كاڎ، ئیبراھیم و ئیسحاق و ئیسرائیل، كه‌ ویٛڎ قه‌سه‌مڎ په‌ی واردیٛ و په‌نه‌ڎ واتیٛ: [پیٛسه‌ ژماره‌و ھه‌ساره‌كاو ئاسمانی وه‌چه‌كاتا فریٛ كه‌رو و گردو ئی خاكه‌یچه‌ كه‌ قه‌ولم دان مڎه‌وش به‌ وه‌چه‌كاتا و ئاڎیچیٛ به‌ میراڎ به‌راش په‌ی ھه‌تاھه‌تای.])"
                },
                {
                    "verse": 14,
                    "text": "ھه‌رپۆچی یه‌ھوا په‌شیمان بیۆ چا به‌ڵایه‌ كه‌ فه‌رماوابیٛش ماروٙش مل‌و خه‌ڵكه‌كه‌یشه‌ره‌."
                },
                {
                    "verse": 15,
                    "text": "ئینجا موسا لاش ھوركه‌رد و كه‌شه‌كه‌وه‌ وه‌سته‌ره‌ واری پا دوه‌ ته‌وه‌نه‌ پاناوه‌، كه‌ ده‌سشۆ بیٛنیٛ و پۆ ئی دیم و ئۆدیم‌و ته‌وه‌نه‌كاوه‌ نویسیابیٛ."
                },
                {
                    "verse": 16,
                    "text": "ته‌وه‌نه‌ پانه‌كیٛ كه‌ ھه‌رمانه‌و خوڎای بیٛنیٛ، و نویسیاكه‌یچ كه‌ نویسته‌ی خوڎای بیٛ، سه‌رو ته‌وه‌نه‌ پانه‌كاوه‌ ھوركڵاشیابیٛ."
                },
                {
                    "verse": 17,
                    "text": "ئیسه‌ یه‌شوٙعیچ گوٙشش جه‌ ده‌نگ‌و خه‌ڵكه‌كه‌یۆ بیٛ كه‌ ھاوار كه‌ریٛنیٛ، ھه‌رپۆچی به‌ موسایش واڎ: (ده‌نگه‌كه‌ ده‌نگ‌و جه‌نگیا جه‌ ئوٙردوگاكه‌نه‌!)"
                },
                {
                    "verse": 18,
                    "text": "به‌ڵام موسا واتش: (ئانه‌ نه‌ ده‌نگ‌و گوٙرانیه‌‌و سه‌ركۆته‌یا نه‌ ده‌نگ‌و گوٙرانیه‌‌و مه‌ڕیایا، به‌ڵكو ئانه‌ی كه‌ من گوٙشم چه‌نه‌ش بیٛ ده‌نگ‌و گوٙرانیان.)"
                },
                {
                    "verse": 19,
                    "text": "و ئانه‌ بیٛ وه‌ختێ موسا نزیك بیۆ جه‌ ئوٙردوگاكه‌ی، و گوٙره‌كه‌كه‌ و خه‌ڵكه‌كه‌ش وینا كه‌ سه‌ما كه‌را، ھه‌رپۆچی قینه‌‌و موسای جوٙشیا و ئا دوه‌ ته‌وه‌نه‌ پانیٛ كه‌ دلیٛ ده‌ساشه‌نه‌ بیٛنیٛ ،و فڕه‌ش دێ و لا قه‌ڎپاڵ‌و كه‌شه‌كه‌ینه‌ ماڕێش."
                },
                {
                    "verse": 20,
                    "text": "ئا گوٙره‌كه‌ی كه‌ خه‌ڵكه‌كه‌ی دروسشا كه‌رده‌بیٛ جه‌ ئاڵتونی، موسا به‌ردش و دلیٛ ئاییٛرینه‌ سوٙچناش و ھاڕاش تا بی به‌ گه‌رده‌ ، و پژگناش مل‌و ئاوه‌كیٛره‌ و پاسه‌ش به‌ خه‌ڵك‌و ئیسرائیلی كه‌رد ئاوه‌كیٛ وه‌راوه‌."
                },
                {
                    "verse": 21,
                    "text": "موسایچ به‌ ھارونیش واڎ: (ئی خه‌ڵكه‌ چیٛششا په‌نه‌ كه‌رده‌نی، كه‌ ئی گوناحه‌ گۆره‌ته‌ ئاورده‌ن ملشاره‌؟)"
                },
                {
                    "verse": 22,
                    "text": "و ھارونیچ واتش به‌ موسای : (با چینه‌یه‌ گۆره‌م قینیش نه‌جوٙشیوٙ، توٙ مزانی كه‌ ئی خه‌ڵكه‌ چنڎه‌ به‌تاسه‌نیٛ په‌ی خراپه‌ كه‌رده‌ی."
                },
                {
                    "verse": 23,
                    "text": "و په‌نه‌شا واتانیٛ: [خوڎێما په‌ی دروسیٛ كه‌ره‌ ھه‌تاوه‌كو وه‌ڵیٛمانه‌ بلا ڕاره‌، چونكه‌ ئا پیا كه‌ نامیٛش موسان، كه‌ ئیٛمه‌ش جه‌ خاك‌و میسریۆ ئاوردیمیٛ به‌رۆ، ئیٛمه‌ مه‌زانمیٛ كه‌ چیٛشش سه‌ر ئامان.]"
                },
                {
                    "verse": 24,
                    "text": "و منیچ په‌نه‌م واتیٛ: [ھه‌ركه‌سێ كه‌ ئاڵتونش ھه‌ن ، با پۆ ویٛشۆ كه‌نوٙشه‌ره‌.] ھه‌رپۆچی ئاڎیچیٛ دێشا به‌ من، منیچ فڕه‌م دێ دلیٛ ئاییٛره‌كه‌ی و ئی گوٙره‌كه دلیٛ ئاییٛره‌كه‌ینه‌ ئاما به‌رۆ.)"
                },
                {
                    "verse": 25,
                    "text": "ئیسه‌یچ موسا خه‌ڵكه‌كه‌ش وینا كه‌ به‌ره‌ڵڵێ بییٛنیٛ و ئانه‌ش وینا كه‌ ھارون ڕاش دێنه‌ به‌ خه‌ڵكه‌كه‌ی كه‌ به‌ره‌ڵڵێ با، و با به‌ ماییٛ گاڵته‌جاڕی په‌ی دژمنه‌كاشا."
                },
                {
                    "verse": 26,
                    "text": "و موسایچ ته‌ك‌و ده‌روازه‌و ئوٙردوگاكه‌یۆ مدرا و واتش: (ھه‌ركه‌سێ په‌ی یه‌ھوایا، با بێ په‌ی لاو من.) ھه‌رپۆچی گردو كوڕاو لیٛڤی ئامێ په‌ی لایش و دۆرشه‌نه‌ كوٙبییٛوه‌."
                },
                {
                    "verse": 27,
                    "text": "و په‌نه‌ش واتیٛ: (یه‌ھوا خوڎاو ئیسرائیلی ئه‌پیٛسه‌ فه‌رماووٙ: [با گرد پیێوه‌ جه‌ شمه‌ شمشیٛره‌كه‌یش به‌سوٙ پۆ لاو ڕانیشۆ، ده‌روازه‌ به‌ ده‌روازه‌ دلیٛ ئوٙردوگاكه‌یره‌ ڕه‌ڎ بوٙ، بێ و بلوٙ و ھه‌ركه‌سه‌‌و براكه‌و ویٛش و ڕه‌فیٛقه‌كه‌‌و ویٛش و ھامساكه‌‌و ویٛش كوشوٙ.])"
                },
                {
                    "verse": 28,
                    "text": "و لیٛڤیه‌كیٛچ ھه‌ر پا شیٛوه‌شا كه‌رد كه‌ موسا فه‌رمانه‌ش په‌نه‌ كه‌ردیٛبیٛنیٛ، و چا ڕوٙنه‌ نزیكه‌و یه‌ریٛ ھه‌زار پیایاشا جه‌ خه‌ڵكه‌كه‌ی كوشتیٛ."
                },
                {
                    "verse": 29,
                    "text": "و موسا واتش: (ئاروٙ ویٛتا پیروٙز كه‌ردیٛ په‌ی یه‌ھوای ، چونكه‌ ھه‌ر پیێوه‌ جه‌ شمه‌ دژمن‌و كوڕه‌كه‌یش و براكه‌یش بیه‌ن، په‌ی ئانه‌ی به‌ره‌كه‌ت باردیٛ مل‌و ویٛتاره‌.)"
                },
                {
                    "verse": 30,
                    "text": "ئانه‌ بیٛ ڕوێ دماته‌ر موسا به‌ خه‌ڵكه‌كه‌یش واڎ: (شمه‌ گوناحێوه‌ گۆره‌تا كه‌رده‌ن ، و منیچ ئیساتیٛ ھوروه‌زو سه‌ره‌وكوی په‌ی لاو یه‌ھوای، به‌شكیم تاوو كه‌فاره‌ت كه‌رو په‌ی گوناحه‌كاتا.)"
                },
                {
                    "verse": 31,
                    "text": "ئینجا موسا گیٛڵاوه‌ په‌ی لاو یه‌ھوای و واتش: (ئای به‌داخۆ! ئی خه‌ڵكه‌ گوناحێوه‌ گۆره‌شا كه‌رده‌ن، و خوڎاشا جه‌ ئاڵتونی دروس كه‌رده‌ن په‌ی ویٛشا."
                },
                {
                    "verse": 32,
                    "text": "ئیسه‌یچ ئه‌گه‌ر جه‌ گوناحه‌كاشا وه‌ش بی، ئانه‌ وه‌شبه‌، به‌ڵام ئه‌گه‌ر نا، ئانه‌ تكاڎ وه‌نه‌ كه‌رو،نامیٛ من جه‌ كتیٛبه‌كه‌یته‌نه‌ سه‌ڕۆ كه‌ نویستیٛنه‌ڎ!)"
                },
                {
                    "verse": 33,
                    "text": "و یه‌ھوا به‌ موسایش فه‌رماوا: (ھه‌ركه‌سێوه‌ ده‌رھه‌ق به‌ من گوناحش كه‌رده‌ن، ئانه‌ جه‌ كتیٛبه‌كه‌مه‌نه‌ سه‌ڕوشۆ."
                },
                {
                    "verse": 34,
                    "text": "و ئیسه‌یچ لوه‌ و چه‌م ساقی خه‌ڵكه‌كه‌ی كه‌ره‌ ڕوه‌و ئا یاگیٛ كه‌ په‌نه‌م واته‌نی جه‌باره‌شۆ، و ویرڎ نه‌شوٙ فریشته‌و من وه‌ڵیٛته‌نه‌ ملوٙ، به‌ڵام چا ڕوٙنه‌ كه‌ چه‌نه‌ په‌رسووه‌، سزاو ئا خه‌ڵكه‌یه‌ مڎه‌و به‌بوٙنه‌و گوناحه‌كاشاوه‌."
                },
                {
                    "verse": 35,
                    "text": "ئینجا یه‌ھوا به‌ڵاش ئاورد مل‌و خه‌ڵكه‌كه‌یره‌، چونكه‌ ئاڎیٛ گوٙره‌كه‌شا دروس كه‌رد، ئانه‌ی كه‌ ھارون دروسش كه‌رد."
                }
            ]
        },
        {
            "chapter": 33,
            "audio_link": "https://media.ipsapps.org/hac/hac-audio/EXO_033.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا: ویٛت و ئا خه‌ڵكه‌ی كه‌ جه‌ خاك‌و میسریۆ ئاوردیٛڎ به‌رۆ، چیٛگۆ ھوروه‌زدیٛ په‌ی ئا خاكه‌ی كه‌ قه‌سه‌مم وارد په‌ی ئیبراھیمی و ئیسحاقی و یاقوبی، و فه‌رماوام: (مڎه‌‌وش به‌ وه‌چه‌كاتا.)"
                },
                {
                    "verse": 2,
                    "text": "و منیچ فریشتێوه‌ وه‌ڵیٛته‌نه‌ كیانو، كه‌نعانیه‌كا و ئه‌موٙریه‌كا و حیتیه‌كا و پیٛریٛزییه‌كا و حیڤیه‌كا و یه‌بوٙسیه‌كا به‌ركه‌رو ."
                },
                {
                    "verse": 3,
                    "text": "ھوروه‌زدیٛ په‌ی ئا خاكه‌ی كه‌ شوٙت و ھه‌نگوینش چه‌نه‌ چكوٙره‌، به‌ڵام چی گه‌شته‌نه‌ من چه‌نیتا ھورمه‌وه‌زو، چونكه‌ شمه‌ خه‌ڵكێوه‌ مل ڕه‌قیٛندیٛ، نه‌وه‌كای ڕاره‌ دلیٛتانه‌ به‌رو."
                },
                {
                    "verse": 4,
                    "text": "وه‌ختێ خه‌ڵكه‌كه‌ ئی قسه‌ گولیٛشا ژنه‌ویه‌، ده‌سشا كه‌رد به‌ شیوه‌ن كه‌رده‌ی و ھیچكامشا ویٛش نه‌ ڕازناوه‌."
                },
                {
                    "verse": 5,
                    "text": "چونكه‌ یه‌ھوا به‌ موسایش فه‌رماوابیٛ: (واچه‌ به‌ خه‌ڵك‌و ئیسرائیلی: [شمه‌ خه‌ڵكێوه‌ مل ڕه‌قیٛندیٛ، ئه‌گه‌ر په‌ی ساتێوه‌یچ ھوروه‌ستێنا دلیٛتا ، ئانه‌ دلیٛتانه‌ به‌ریٛنا، ھه‌رپۆچی ئیساتیٛچ متوموره‌كه‌یتا كه‌ندیٛره‌ پۆ ویٛتاوه‌، په‌ی ئانه‌ی قه‌رار ده‌و كه‌ چیٛشتا په‌ی كه‌رو.]"
                },
                {
                    "verse": 6,
                    "text": "ھه‌رپۆچی خه‌ڵك‌و ئیسرائیلی جه‌ كه‌ش‌و حوٙریبینه‌ متوموره‌كه‌شا پۆ ویٛشاوه‌ كه‌نڎه‌ره‌،"
                },
                {
                    "verse": 7,
                    "text": "و موسایچ چاڎره‌كیٛش به‌رده‌ جبه‌رو ئوٙردوگاكه‌یۆ و كوچێ دورو ئوٙردوگاكه‌یۆ ھورش دا، و نامیٛش نیا چاڎره‌و چه‌مپه‌نه‌كۆته‌ی، و ئانه‌ بیٛ ھه‌ركه‌سێوه‌ كه‌ گیٛڵێ شوٙنه‌و یه‌ھوایره‌، لویٛ جبه‌رو ئوٙردوگاكه‌یۆ په‌ی چاڎره‌و چه‌مپه‌نه‌كۆته‌ی."
                },
                {
                    "verse": 8,
                    "text": "ھه‌روه‌ختێ موسا لوێ جبه‌رۆ ڕوه‌و چاڎره‌كیٛ، گردو خه‌ڵك‌و ئیسرائیلیچ ھورئیٛزیٛنیٛ و ھه‌ریوٙشا پێوه‌ مدریٛره‌ وه‌روده‌م‌و چاڎره‌كیٛ ویٛشه‌نه‌ و دییٛنیٛ شوٙنه‌و موسایره‌ ھه‌تاوه‌كو ئاوه‌خته‌ی لویٛ دلیٛ چاڎره‌و چه‌مپه‌نه‌كۆته‌ی."
                },
                {
                    "verse": 9,
                    "text": "و ھه‌روه‌ختێ موسا لوێ دلیٛ چاڎره‌كیٛ، ئانه‌ كوٙڵه‌كه‌ ھه‌وره‌كه‌ وه‌زیٛره‌ وار و وه‌روده‌م‌و ده‌روازه‌‌و چاڎره‌كیٛنه‌ مدریٛ و یه‌ھوایچ چه‌نی موسای قسیٛ كه‌ریٛ."
                },
                {
                    "verse": 10,
                    "text": "وه‌ختێ گردو خه‌ڵكه‌كه‌ی وینیٛنیٛ كه‌ كوٙڵه‌كه‌ ھه‌وره‌كه‌ جه‌ ده‌روازه‌‌و چاڎره‌كیٛنه‌ مدریٛ، گردشا ھورئیٛزیٛنیٛ و ھه‌ركه‌سه‌‌و جه‌ ده‌روازه‌‌و چاڎره‌كیٛ ویٛشه‌نه‌ لویٛ چوٙكه‌ره‌."
                },
                {
                    "verse": 11,
                    "text": "و یه‌ھوایچ وه‌ره‌وڕو په‌ی موسای قسیٛ كه‌ریٛ، ھه‌رپیٛسه‌ ئانه‌ی كه‌ كه‌سێوه‌ چه‌نی ڕه‌فیٛقه‌كه‌یش قسیٛش كه‌ردێنیٛ، و ھه‌ر وه‌ختێوه‌یچ موسا گیٛڵێوه‌ په‌ی دلیٛ ئوٙردوگاكه‌ی، یارمه‌تی ده‌ره‌كه‌ش كه‌ یه‌شوٙع‌و كوڕ‌و نونی كه‌ كوڕێوه‌ گه‌نج بیٛ، چاڎره‌كیٛ چه‌م په‌نه‌كۆته‌ینه‌ نه‌زییٛره‌."
                },
                {
                    "verse": 12,
                    "text": "ئینجا موسا به‌ یه‌ھوایش واڎ: (بڎیه‌ ویٛڎ به‌ منڎ فه‌رماوا: [ئی خه‌ڵکه‌یه‌ ھوروه‌زنه‌ سه‌ره‌وكوی،] به‌ڵام ناستڎ بزانو كه‌ كیٛم چه‌نی كیانی، و واته‌نیچڎ: [من نامه‌كیٛته‌ره‌ توٙ مشناسو، و په‌سه‌نڎنی وه‌رو چه‌مامۆ.]"
                },
                {
                    "verse": 13,
                    "text": "ئیسه‌یچ ھه‌رپۆچی تكاڎ وه‌نه‌كه‌رو ئه‌گه‌ر من په‌سه‌نڎنا وه‌رو چه‌ماتۆ، ئانه‌ ڕێكیٛ ویٛتم نیشانه ده‌، په‌ی ئانه‌ی بشناسوت و په‌سه‌نڎ بو وه‌رو چه‌ماتۆ، و بڎیه‌! ئی خه‌ڵكه‌ خه‌ڵك‌و توٙنیٛ.)"
                },
                {
                    "verse": 14,
                    "text": "و یه‌ھوایچ فه‌رماواش: (حزورم چه‌نیڎ ملوٙنه‌ و سه‌ینوتۆ.)"
                },
                {
                    "verse": 15,
                    "text": "و موسایچ په‌نه‌ش واڎ: (ئه‌گه‌ر چه‌نیما نمه‌ی ، ئانه‌ چی یاگیٛنه‌ مه‌كیانه‌ما سه‌ره‌وكوی."
                },
                {
                    "verse": 16,
                    "text": "ئینجا خه‌ڵكی چه‌نی مزانا كه‌ توٙ دڵ وه‌شنی به‌ من و خه‌ڵكه‌كه‌یڎ ئه‌گه‌ر چه‌نیما ھورنه‌وه‌زی ، په‌ی ئانه‌ی من و خه‌ڵكه‌كه‌ جه‌ گردو خه‌ڵكه‌كاو سه‌رزه‌مینی جیێ كریه‌یمیٛوه‌.)"
                },
                {
                    "verse": 17,
                    "text": "و یه‌ھوایچ به‌ موسایش فه‌رماوا: (منیچ ھه‌ر ئانه‌ی كه‌رو كه‌ توٙ داواڎ كه‌رد، چونكه‌ توٙ په‌سه‌نڎنی وه‌رو چه‌مامۆ و نامیٛ توٙم خاس ئه‌شناسێنه‌. )"
                },
                {
                    "verse": 18,
                    "text": "و موسایچ واتش: (تكاڎ وه‌نه‌كه‌رو شكوٙمه‌نڎی ویٛتم نیشانه‌ ده‌.)"
                },
                {
                    "verse": 19,
                    "text": "و یه‌ھوایچ فه‌رماواش: (خاسه‌و ویٛم مارو سه‌رته‌ره و وه‌رو چه‌ماتۆ نامیٛ یه‌ھوای به‌ر وزو، خاسه‌ نیشانه‌و ئانه‌ی مڎه‌و كه‌ گه‌ره‌كما نیشانه‌ش ده‌و، و به‌زه‌یی ویٛم مجو مل‌و ئانه‌یره‌ كه‌ به‌زه‌ییم ھه‌ن په‌یش.)"
                },
                {
                    "verse": 20,
                    "text": "به‌ڵام یه‌ھوا فه‌رماواش: (مه‌تاوی ڕوه‌م وینی، چونكه‌ ھه‌ركه‌سێوه‌ ڕوه‌م وینوٙ مه‌تاووٙ ژیووٙ.)"
                },
                {
                    "verse": 21,
                    "text": "ئینجا یه‌ھوایچ په‌نه‌ش فه‌رماوا: (بڎیه‌، لاو منۆ یاگێوه‌ ھه‌نه‌ كه‌ توٙ تاوی سه‌رو ئا تاشه‌یۆ مدریره‌،"
                },
                {
                    "verse": 22,
                    "text": "وه‌ختێ شكوٙمه‌نڎیم ڕه‌ڎبوٙ، وزوڎ دلیٛ تره‌كه‌و تاشه‌كه‌ی و به‌ له‌واسه‌و ده‌سیم پوٙژنوته‌ره‌ تا ڕه‌ڎ بو."
                },
                {
                    "verse": 23,
                    "text": "ئینجا له‌واسه‌و ده‌سیم لابه‌رو و توٙیچ دماره‌ وینیم، به‌ڵام ڕوه‌م مه‌وینی.)"
                }
            ]
        },
        {
            "chapter": 34,
            "audio_link": "https://media.ipsapps.org/hac/hac-audio/EXO_034.mp3",
            "verses": [
                {
                    "verse": 1,
                    "text": "و یه‌ھوایچ به‌ موسایش فه‌رماوا: (دویٛ ته‌وه‌نیٛ ته‌ریٛ تاشه‌ره‌ پیٛسه‌ دوه‌ ته‌وه‌نه‌ وه‌ڵینه‌كا، منیچ ئا وشیٛشا سه‌رۆ منویسو كه‌ وه‌ڵته‌ریٛ پۆ دوه‌ ته‌وه‌نه‌كای ته‌ریۆ بیٛنیٛ، ئانیٛ كه‌ توٙ ماڕێڎ."
                },
                {
                    "verse": 2,
                    "text": "ھه‌رپۆچی سه‌وای به‌یانی ئاماڎه‌ به‌ و ھوروه‌زه‌ په‌ی كه‌ش‌و سینای و چاگه‌ وه‌روده‌میمه‌نه‌ مدره‌ره‌ پۆ لوته‌و كه‌شه‌كه‌یۆ."
                },
                {
                    "verse": 3,
                    "text": "مه‌بوٙ ھیچ كه‌سێوه‌ چه‌نیڎ ھوروه‌زوٙ سه‌ره‌وكوی و مه‌ بوٙ ھیچ كه‌سێوه‌ پیٛویوٙ سه‌رو كه‌شه‌كه‌یۆ، و ته‌نانه‌ڎ مه‌بوٙ ھیچ گه‌له‌ و گاوه‌لێوه‌ جه‌ دامنه‌و ئا ده‌شتیٛنه‌ له‌وه‌ڕیوٙ كه‌ ئینا وه‌رو كه‌شه‌كه‌ینه‌.)"
                },
                {
                    "verse": 4,
                    "text": "ھه‌رپۆچی موسایچ دویٛ ته‌وه‌نیٛ پانیٛش تاشتیٛره‌ پیٛسه‌ ئانیشا‌و ئه‌وه‌ڵجاری، و موسا به‌یانیه‌كه‌ش زو ھورئیٛست و لوا سه‌رو كه‌ش‌و سینای ھه‌رپا شیٛوه‌ی كه‌ یه‌ھوا فه‌رمانه‌ش په‌نه‌ كه‌رده‌بیٛ و دوه‌ ته‌وه‌نه‌ پانه‌كیٛ كه‌ ده‌سشۆ بیٛنیٛ چه‌نی ویٛش به‌ردیٛش."
                },
                {
                    "verse": 5,
                    "text": "و یه‌ھوایچ دلیٛ ھه‌ورێوه‌نه‌ وه‌سته‌ره‌ وار، و چاگه‌ چه‌نی موسای مدراره‌ و یه‌ھوایچ نامیٛ ویٛش واته‌ش."
                },
                {
                    "verse": 6,
                    "text": "و یه‌ھوایچ وه‌رو ده‌میشه‌ره‌ ڕه‌ڎ بی و بانگه‌وازش كه‌رد: منی یه‌ھوای خوڎا، به‌ به‌زه‌یی و میھره‌بان، و نه‌فه‌س دریٛژ و په‌ڕ جه‌ به‌وه‌فایی جه‌ عه‌ھده‌كه‌مه‌نه‌ و دڵسوٙزنا،"
                },
                {
                    "verse": 7,
                    "text": "و یه‌كبین وه‌شه‌ویسی عه‌ھده‌كه‌و ویٛش پاریٛزنوٙ په‌ی ھه‌زارانی، و جه‌ تاوانی و خراپه‌ی و گوناحی وه‌ش بوٙ، به‌ڵام گوناحكاره‌كا به‌بیٛ سزا جیا نمازوٙ، سزاو گوناحه‌كاو تاتا مڎوٙ مل‌و زاڕوٙڵه‌‌كاره‌ و زاڕوٙڵه‌و زاڕوٙڵه‌كاشاره‌، تا وه‌چه‌ی یه‌ره‌م و چواره‌م.)"
                },
                {
                    "verse": 8,
                    "text": "و موسایچ به‌سه‌ریٛعی لواچوٙكه‌ره‌ و یه‌ھواش په‌رسا."
                },
                {
                    "verse": 9,
                    "text": "و موسایچ واتش: (ئه‌ی گۆره‌، ئه‌گه‌ر وه‌رو چه‌ماتۆ په‌سه‌نڎنا، بوٙ چه‌نیما ھه‌رچنڎه‌ ئی خه‌ڵكه‌ كه‌له‌ڕه‌قیٛنیٛ ، و جه‌ تاوانی و گوناحه‌كاما وه‌ش به‌، به‌ڵام قه‌بوڵما كه‌ره‌ پیٛسه‌ میلله‌ت‌و ویٛڎ.)"
                },
                {
                    "verse": 10,
                    "text": "ئینجا یه‌ھوایچ فه‌رماواش: (بڎیه‌"
                },
                {
                    "verse": 11,
                    "text": "وردبۆ چانه‌ی كه‌ ئاروٙ من فه‌رمانه‌ڎ په‌نه‌ كه‌رو ، من وه‌رو چه‌ماتۆ ئه‌موٙریه‌كا و كه‌نعانیه‌كا و حیتیه‌كا و پیٛریٛزییه‌كا و حیٛڤیه‌كا و یه‌بوٙسیه‌كا به‌ریٛ كه‌رو."
                },
                {
                    "verse": 12,
                    "text": "ھیچ عه‌ھدێوه‌ چه‌نی ئه‌وانیشتاو ئا خاكه‌یه‌ مه‌ به‌سدیٛ كه‌ ملدیٛ دلیٛش، نه‌وه‌كای بوٙ به‌ ته‌ڵێوه‌ دلیٛتانه‌."
                },
                {
                    "verse": 13,
                    "text": "جیاتی ئانه‌یه‌، قوربانگاكاشا وڕندیٛره‌، و كوٙڵه‌كه‌ پیروٙزه‌كاشا وردوھانیٛ كه‌ردیٛ، و ئا كوٙڵه‌كه‌ دارینا كه‌ لاشاوه‌ پیروٙزیٛنیٛ ،بڕدیٛشاوه‌."
                },
                {
                    "verse": 14,
                    "text": "ھه‌رپۆچی مه‌بوٙ بلدیٛ چوٙكه‌ره‌ په‌ی ھیچ خوڎێوه‌ته‌ری، چونكه‌ یه‌ھوا كه‌ نامه‌كیٛش یانیٛ :( منافس قه‌بوڵ مه‌كه‌رو.) خوڎێوه‌ن ھیچ منافسێوه‌ ته‌ر قه‌بوڵ مه‌كه‌روٙ."
                },
                {
                    "verse": 15,
                    "text": "نه‌وه‌كای عه‌ھدێوه‌ به‌سدیٛ چه‌نی خه‌ڵك‌و خاكه‌كه‌ی، و جه‌ ڕێ لاده‌یدیٛ و گندیٛ شوٙنه‌و خوڎایه‌كاشا، و قوربانیشا په‌ی خوڎایه‌كاشا، چڕاتا و شمه‌یچ جه‌ قوربانیه‌كاشا وه‌ردیٛ،"
                },
                {
                    "verse": 16,
                    "text": "وه‌ختێ كه‌ كناچه‌كاشا ھیجبی كه‌ردیٛ په‌ی ئانه‌ی بابه‌ ژه‌نی كوڕه‌كاتا، و ئا كناچیٛ بته‌كاو ویٛشا په‌رسا، و پاسه‌ به‌ كوڕه‌كاتا كه‌را كه‌ ئاڎیچیٛ بته‌كاو ئاڎیشا په‌رسا."
                },
                {
                    "verse": 17,
                    "text": "په‌ی ویٛتا مه‌ بوٙ خوڎێ دروسیٛ كه‌ردیٛ جه‌ كانزای ."
                },
                {
                    "verse": 18,
                    "text": "و جه‌ژنه‌و فه‌تیره‌ی كه‌ردیٛ ھه‌ر پا شیٛوه‌ی كه‌ فه‌رمانه‌م په‌نه‌ كه‌ردیٛندیٛ، و په‌ی ماوه‌و حۆڎ ڕوا نانی بیٛ خومره‌ وه‌ردیٛ جه‌ مانگه‌و ئه‌ڤیڤینه‌، چونكه‌ جه‌ مانگه‌و ئه‌ڤیڤینه‌ بیٛ، كه‌ شمه‌ جه‌ خاك‌و میسرینه‌ ئامایدیٛ به‌رۆ."
                },
                {
                    "verse": 19,
                    "text": "گرد نوٙبه‌رێوه‌ كوڕی ھین‌و منا، و گرد نوٙبه‌رێوه‌ نیٛرینه‌‌و ئاژه‌ڵی لینی جه‌ گه‌له‌ و گاوه‌لی ھین‌و منا،"
                },
                {
                    "verse": 20,
                    "text": "و گرد نوٙبه‌رێوه‌ ھه‌ری به‌ وه‌رێوه‌ بساندیٛوه‌، و ئه‌گه‌ر نه‌سانایچتاوه‌ ، ئانه‌ ملش ماڕدیٛ، و گرد‌و نوٙبه‌ره‌‌و كوڕه‌كاتا بساندیٛوه‌. و وه‌رو ده‌میمه‌نه‌ به‌ ده‌سی ھاڵی به‌رنه‌گندیٛ."
                },
                {
                    "verse": 21,
                    "text": "شش ڕویٛ ھه‌رمانه‌ كه‌ردیٛ، به‌ڵام جه‌ ڕوٙی حۆته‌مه‌نه‌، سه‌یه‌یدێ و ته‌نانه‌ڎ جه‌ فه‌سڵ‌و ھیتیٛنه‌ و فه‌سڵ‌و دره‌ویٛنه‌ سه‌یه‌یدێ."
                },
                {
                    "verse": 22,
                    "text": "جه‌ژنه‌و حه‌فته‌كا جه‌ ئه‌وه‌ڵ به‌روبوم‌و دره‌وه‌و گه‌نما په‌ی من كه‌ردیٛ، و جه‌ژنه‌و كوٙكه‌رده‌یۆیچ كه‌ردیٛ جه‌ ئاخرو ساڵیٛنه‌."
                },
                {
                    "verse": 23,
                    "text": "جه‌ ساڵێوه‌نه‌ یه‌ریٛ جاریٛ، گردو نیٛرینه‌كاتا مه‌یدیٛ و به‌رگندیٛ وه‌روده‌م‌و منی گۆره‌كه‌ینه‌ یه‌ھوا كه‌ خوڎا‌و ئیسرائیلیا."
                },
                {
                    "verse": 24,
                    "text": "چونكه‌ میلله‌ته‌كا وه‌رو ده‌میتانه‌ به‌ریٛ كه‌رو، و سنوره‌كاتا فراوانیٛ كه‌رو، و ھیچكه‌سێوه‌یچ مه‌تاووٙ چه‌م بڕوٙ خاكه‌كه‌یتا، وه‌ختێ جه‌ ساڵێنه‌ یه‌ریٛ جاریٛ ھوروه‌زدیٛ سه‌ره‌وكوی په‌ی ویٛ به‌روسته‌ی وه‌روده‌م‌و یه‌ھوای خوڎایتانه‌."
                },
                {
                    "verse": 25,
                    "text": "مه‌بوٙ ونه‌و قوربانیم پیٛشكه‌شه‌ كه‌ردیٛ چه‌نی ئا قوربانیه‌ی كه‌ به‌ خومره‌ دروس كریابوٙ، و مه‌بوٙ قوربانی جه‌ژنه‌و ڕه‌ڎبیه‌ی مه‌نوٙوه‌ تا به‌یانی."
                },
                {
                    "verse": 26,
                    "text": "گرد ساڵێوه‌ نوٙبه‌ره‌و به‌روبوم‌و زه‌مینه‌كاتا باردیٛ ئانه‌ی كه‌ دره‌وه‌ش كه‌ردیٛ، باردیٛش په‌ی یانه‌و یه‌ھوای خوڎایتا، و ھیچ بزڵێوه‌ مه‌گریندیٛ دلیٛ شوٙت‌و ئه‌ڎێشه‌نه‌.)"
                },
                {
                    "verse": 27,
                    "text": "و یه‌ھوا به‌ موسایش فه‌رماوا: (ئی وشا بنویسه‌، چونكه‌ به‌پاو ئی وشا عه‌ھده‌كه‌م چه‌نی توٙ و چه‌نی ئیسرائیلی به‌سته‌ن.)"
                },
                {
                    "verse": 28,
                    "text": "و موسایچ چل شه‌و و ڕویٛ لاو یه‌ھوایۆ بیٛ، و نه‌ نانش وارد و نه‌ ئاویش واردۆ و سه‌رو ته‌وه‌نه‌ پانه‌كاوه‌ وشه‌كاو عه‌ھدیش نویستیٛ، كه‌ ده‌ موٙچیاریه‌كیٛ بیٛنیٛ."
                },
                {
                    "verse": 29,
                    "text": "و وه‌ختێ موسا وه‌زای وه‌زیٛره‌ پۆ كه‌ش‌و سینایۆ و دوه‌ ته‌وه‌نه‌ پانه‌كاو شاھیٛڎیه‌كه‌ی ده‌سشۆ بیٛنیٛ، و نه‌زاناش كه‌ پوٙس‌و ده‌م‌ و چه‌میش دره‌وشیانۆ به‌بوٙنه‌و قسه‌كه‌رده‌یشۆ چه‌نی یه‌ھوای."
                },
                {
                    "verse": 30,
                    "text": "و وه‌ختێ كه‌ ھارون و خه‌ڵك‌و ئیسرائیلی دیشا كه‌ موسا پوٙس‌و ده‌م‌ و چه‌میش دره‌وشیانۆ، ھه‌رپۆچی ته‌رسێ و نامێ چه‌نه‌ش نزیكیٛ باوه‌."
                },
                {
                    "verse": 31,
                    "text": "به‌ڵام موسا چڕییٛش و ھارون و گردو ڕابه‌راو خه‌ڵكه‌كه‌ی گیٛڵێوه‌ په‌ی لایش، و موسایچ قسیٛش په‌ی كه‌ردیٛ."
                },
                {
                    "verse": 32,
                    "text": "و شوٙنه‌و ئانه‌یره‌ گردو خه‌ڵك‌و ئیسرائیلیچ كوٙبییٛوه‌ دۆرشه‌نه‌، و موسایچ گردو ئا فه‌رمانا كه‌ یه‌ھوای دابیٛ په‌نه‌ سه‌رو كه‌ش‌و سینایوٙ دێش په‌نه‌."
                },
                {
                    "verse": 33,
                    "text": "و وه‌ختێ موسا چه‌نه‌بیۆ جه‌ قسه‌كه‌رده‌ی چه‌نیشا، به‌ په‌رچێوه‌ ده‌م‌وچه‌مش پوٙژناشه‌ره‌."
                },
                {
                    "verse": 34,
                    "text": "و ھه‌روه‌ختێ موسا لویٛ وه‌رو ده‌م‌و حزورو یه‌ھوای په‌ی ئانه‌ی قسیٛش چه‌نی كه‌روٙ، په‌رچه‌كه‌ی لابه‌ریٛ سه‌رو ده‌م‌و چه‌میشۆ تا ئیٛ به‌رۆ، و گردو ئا چیٛوایچه‌ كه‌ فه‌رمانه‌ش په‌نه‌ كریێبیٛ كه‌ واچوٙشا به‌ خه‌ڵك‌و ئیسرائیلی واچیٛشا په‌نه‌."
                },
                {
                    "verse": 35,
                    "text": "و ھه‌ر وه‌ختێ خه‌ڵك‌و ئیسرائیلی ڕوه‌و موسای وینیٛنیٛ كه‌ دره‌وشییٛوه‌، موسا په‌رچه‌كه‌ی دیٛوه‌ مل‌و ده‌م‌ و چه‌میشه‌ره‌ تا لویٛوه‌ چوه‌ر په‌ی ئانه‌ی چه‌نی یه‌ھوای قسیٛ كه‌روٙ."
                }
            ]
        },
        {
            "chapter": 35,
            "audio_link": "https://media.ipsapps.org/hac/hac-audio/EXO_035.mp3",
            "verses": [
                {
                    "verse": 1,
                    "text": "ئینجا موسا گردو خه‌ڵك‌و ئیسرائیلیش كوٙكه‌ردیٛوه‌ و په‌نه‌ش واتیٛ: (ئینه‌ گردو ئا چیٛوانیٛ كه‌ یه‌ھوا فه‌رمانه‌ش كه‌ردیٛنه‌ كه‌ كریا."
                },
                {
                    "verse": 2,
                    "text": "شش ڕویٛ ھه‌رمانه‌ كه‌ردیٛ، به‌ڵام ڕوٙی حۆته‌م شه‌ممه‌ی پیروٙزو سه‌یایۆن په‌ی یه‌ھوای، و ھه‌ركه‌سێوه‌ چا ڕوٙنه‌ ھه‌رمانه‌ كه‌روٙ كوشیوٙ."
                },
                {
                    "verse": 3,
                    "text": "جه‌ ڕوٙو شه‌ممه‌‌‌و سه‌یایۆینه‌، ته‌نانه‌ڎ مه‌بوٙ جه‌ یانه‌كاتانه‌ ئاییٛر كریوٙوه‌.)"
                },
                {
                    "verse": 4,
                    "text": "و موسایچ به‌ گردو خه‌ڵك‌و ئیسرائیلیش واڎ: (ئینیٛچه‌ ئا وشیٛنیٛ كه‌ یه‌ھوا فه‌رمانه‌ش په‌نه‌ كه‌ردیٛنیٛ و واتیٛنیٛش:"
                },
                {
                    "verse": 5,
                    "text": "چانه‌ی كه‌ ھه‌نتا به‌خشین به‌ردیٛ په‌ی یه‌ھوای، و ھه‌ركه‌سه‌ به‌ ئاره‌زوو دڵ‌و ویٛش با به‌خشین به‌روٙ په‌ی یه‌ھوای جه‌ ئاڵتونی و زیوی و بڕوٙنڎزی،"
                },
                {
                    "verse": 6,
                    "text": "و جه‌ به‌نی وه‌نه‌وشه‌یی كاڵ و ئه‌رخه‌وانیی و سوری توٙخی و كه‌تانی ناسك و مو‌و بزیٛ،"
                },
                {
                    "verse": 7,
                    "text": "و جه‌ پوٙس‌و به‌رانی كه‌ ڕه‌نگ كریابوٙ به‌ ڕه‌نگی سور، و پوٙسی قایمیشا و دارو ئه‌كاسیای،"
                },
                {
                    "verse": 8,
                    "text": "و جه‌ زه‌یت‌و زه‌یتونی په‌ی چراویٛ و به‌ھارات په‌ی زه‌یت‌و ده‌سنیشان كه‌رده‌ی و په‌ی بخوردی وه‌شبوٙی،"
                },
                {
                    "verse": 9,
                    "text": "و جه‌ ته‌وه‌نه‌و ئاشقبه‌نڎیٛ و ته‌وه‌نه‌ی گران قیمه‌ته‌ په‌ی نیایره‌ی پۆ ئیفوٙدی و باخه‌ڵیٛ پیروٙزیٛوه‌."
                },
                {
                    "verse": 10,
                    "text": "و با گردو ئا ئوٙسا شاره‌زایا كه‌ ئینێ دلیٛتانه‌ به‌یا و با گردو ئا چیٛوا دروسیٛ كه‌را كه‌ یه‌ھوا فه‌رمانه‌ش په‌نه‌ كه‌ردیٛنیٛ كه‌ دروسیٛ كریا."
                },
                {
                    "verse": 11,
                    "text": "و نشینگه‌و خوڎای و چاڎره‌كیٛش و پوٙشه‌ره‌كه‌ كه‌ ئینا سه‌رشۆ و قولاپه‌كاش و سیٛره‌كاش و چوٙمه‌یته‌كاش و وكوٙڵه‌كه‌كاش و بناغه‌كاش،"
                },
                {
                    "verse": 12,
                    "text": "و سنڎوٙق‌و شاھیٛڎی و چوٙمه‌یته‌كاش و سه‌رقاپاخ‌و سنڎوٙقه‌كه‌ی و په‌رده‌كه‌ كه‌ یاگیٛ پیروٙزه‌ جه‌ یاگیٛ پیروٙزته‌ری جیاكه‌روٙوه‌،"
                },
                {
                    "verse": 13,
                    "text": "و میٛزه‌كیٛ و چوٙمه‌یته‌كاش و گردو قاپ‌ و قاچاخه‌كاش و نانی پیٛشكه‌ش كریا په‌ی یه‌ھوای،"
                },
                {
                    "verse": 14,
                    "text": "چرا‌ودانه‌كه‌ په‌ی ڕوٙشنایی و كه‌لوپه‌له‌كاش و چراوه‌كاش و زه‌یت‌و زه‌یتونی په‌ی ڕوٙشنایی،"
                },
                {
                    "verse": 15,
                    "text": "و قوربانگاو بخورده‌كه‌ی و چوٙمه‌یته‌كاش و زه‌یت‌و ده‌سنیشان كه‌رده‌كه‌ی و بخوردی وه‌شبوٙ، و په‌رده‌كه‌ په‌ی ڕاڕه‌و‌و نشینگه‌و خوڎای،"
                },
                {
                    "verse": 16,
                    "text": "قوربانگاو قوربانی سوٙچناكه‌ی به‌ شه‌به‌كه‌ بڕوٙنڎزیه‌كه‌یۆ كه‌ ئینا سه‌رشۆ و چوٙمه‌یته‌كایچ و گرد‌و قاپوقاچاخه‌كاش، و ته‌شته‌ گۆره‌كه‌ و بنه‌كیٛش،"
                },
                {
                    "verse": 17,
                    "text": "په‌رده‌كا‌و حه‌وشه‌كیٛ به‌ كوٙڵه‌كه‌كاشا و بناغه‌كا‌شاوه‌،و په‌رده‌‌و ڕاڕه‌وو حه‌وشه‌كیٛ،"
                },
                {
                    "verse": 18,
                    "text": "و میٛخه‌كاو نشینگه‌و خوڎای و میٛخه‌كا‌و حه‌وشه‌كیٛ و وه‌ریٛسه‌كیٛشا،"
                },
                {
                    "verse": 19,
                    "text": "جل‌و به‌رگه‌ چنیێكیٛ په‌ی خزمه‌ڎ كه‌رده‌ی یاگیٛ پیروٙزیٛ، و جله‌ پیروٙزه‌كیٛ په‌ی ھارونی كاھینی و كوڕه‌كاش په‌ی كاھینایه‌تی.])"
                },
                {
                    "verse": 20,
                    "text": "ئینجا گردو خه‌ڵك‌و ئیسرائیلی جه‌ حزورو موساینه‌ لوێ به‌رۆ."
                },
                {
                    "verse": 21,
                    "text": "و گردو ئانیشا كه‌ به‌ ئه‌وپه‌ڕو دڵ‌و ویٛشا ئاماڎیٛ بیٛنیٛ ئامێ، و گردو ئا به‌خشیناشا ئاوردیٛ په‌ی یه‌ھوای، به‌ مه‌خسه‌ڎو دروسكه‌رده‌ی چاڎره‌و چه‌مپه‌نه‌كۆته‌ی و گردو خزمه‌ڎ كه‌رده‌یه‌كاش، و په‌ی دروس كه‌رده‌ی جله‌ پیروٙزه‌كا."
                },
                {
                    "verse": 22,
                    "text": "گردو ئانیشا كه‌ به‌ دڵ‌ و به‌ گیان ئاماڎیٛ بیٛنیٛ جه‌ ژه‌نیٛ و جه‌ پیای، ئامێ و جه‌ لوته‌وانه‌ی و گوٙشه‌واریٛ و گلكه‌وانه‌ی و مله‌وانیٛ و گرد‌و جوٙره‌كاو ئاڵتونی ئاوردیٛشا و پیٛسه‌ قوربانی به‌رزكه‌رده‌یۆ ئاڵتونی پیٛشكه‌ش‌و یه‌ھوایشا كه‌ردیٛ."
                },
                {
                    "verse": 23,
                    "text": "گردو ئانیشا كه‌ ڕیٛسی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسك‌ و موو بزیٛ و پوٙس‌و به‌رانی ڕه‌نگ كریای به‌ ڕه‌نگی سور و پوٙسی قایمیشا بیٛ، ئاوردشا."
                },
                {
                    "verse": 24,
                    "text": "گردو ئانیشا كه‌ به‌خشین‌و زیوی و بڕوٙنڎزیشا بیٛ ئاوردشا په‌ی یه‌ھوای، و گردو ئانیشایچه‌ كه‌ دارو ئه‌كاسیایشا بیٛ ئاوردشا په‌ی گرد ھه‌رمانێوه‌ خزمه‌ڎ كه‌رده‌ی."
                },
                {
                    "verse": 25,
                    "text": "و گردو ئا ژه‌نایچه‌ كه‌ شاره‌زێ بیٛنیٛ جه‌ ڕیٛسته‌ینه‌، و ئانه‌ی كه‌ به‌ ده‌سه‌كاو ویٛشا ڕیٛسته‌بیٛشا جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ و جه‌ كه‌تانی ناسكی ئاوردیٛشا."
                },
                {
                    "verse": 26,
                    "text": "و گردو ئا ژه‌نایچه‌ كه‌ شاره‌زێ بیٛنیٛ و ئاماڎیٛ بیٛنیٛ په‌ی ھه‌رمانه‌كیٛ، موو بزیٛشا ڕیٛست."
                },
                {
                    "verse": 27,
                    "text": "و ڕابه‌ره‌كیٛچ ته‌وه‌نه‌ ئاشقبه‌نڎه‌كا و ته‌وه‌نه‌ به‌قیمه‌ته‌‌كاو نیایره‌یشا ئاوردیٛ په‌ی ئیفوٙده‌كه‌ی و باخه‌ڵه‌ پیروٙزه‌كیٛ،"
                },
                {
                    "verse": 28,
                    "text": "و ھه‌رپاسه‌ بوٙ و به‌رامه‌ و زه‌یت‌ په‌ی چراویٛ و په‌ی زه‌یت‌و ده‌سنیشان كه‌رده‌ی و په‌ی بخوردی وه‌شبوٙیشا ئاورد."
                },
                {
                    "verse": 29,
                    "text": "و گردو خه‌ڵك‌و ئیسرائیلیچ به‌ ژه‌ن و پیاوه‌ ئانیٛ كه‌ دڵشا ئاماڎه‌بیٛ په‌ی ئاورده‌ی ئا چیٛوا په‌ی ئا ھه‌رمانیٛ كه‌ یه‌ھوا جه‌ ڕاو موسایۆ فه‌رمانه‌ش كه‌ردیٛبیٛ كه‌ كریوٙ ھه‌رپۆچی ئاوردیٛشا، و به‌ ئه‌وپه‌ڕو دڵیشاوه‌ پیٛشكه‌ش‌و یه‌ھوایشا كه‌ردیٛ."
                },
                {
                    "verse": 30,
                    "text": "و موسایچ به‌ خه‌ڵك‌و ئیسرائیلیش واڎ: (بڎیه‌یدیٛ! ئانا یه‌ھوا به‌سلیئیٛل‌و كوڕو ئورو كوڕو حوٙریش ھورچنیه‌ن جه‌ عه‌شره‌ت‌و یه‌ھودای."
                },
                {
                    "verse": 31,
                    "text": "خوڎا به‌ ڕوٙح‌و ویٛش ئاڎش په‌ڕكه‌رده‌ن به‌ شاره‌زایی و به‌ توانایی و به‌ یاواینه‌ی، و به‌ گرد جوٙره‌ ھه‌رمانێوه‌ ده‌سی،"
                },
                {
                    "verse": 32,
                    "text": "په‌ی دروسكه‌رده‌ی نه‌خشه‌ و نیگاری شاره‌زای په‌ی ھه‌رمانكه‌رده‌ی جه‌ ئاڵتونی و زیوی و بڕوٙنڎزینه‌،"
                },
                {
                    "verse": 33,
                    "text": "په‌ی تاشته‌یره‌ی ته‌وه‌نیٛ په‌ی ڕازنایۆ و په‌ی ھوركڵاشته‌ی داری په‌ی ھه‌رمانكه‌رده‌ی جه‌ گرد جوٙره‌ نه‌خشێوه‌نه‌،"
                },
                {
                    "verse": 34,
                    "text": "و ھه‌رپاسه‌ یه‌ھوا فیٛركه‌رده‌یچش به‌خشان به‌ دڵ‌و ئاڎی و ئه‌ھوٙلیئاب‌و كوڕ‌و ئه‌خیسامه‌كی كه‌ جه‌ عه‌شره‌ت‌و دانیا."
                },
                {
                    "verse": 35,
                    "text": "و ئاڎیٛچش په‌ڕیٛ كه‌ردیٛنیٛ جه‌ شاره‌زایی په‌ی كه‌رده‌ی گرد ھه‌رمانه‌كا، و تاشته‌یره‌ و ئوٙسێوه‌ شاره‌زا و ھه‌لاج‌و ڕه‌نگێوه به‌ به‌نی وه‌نه‌وشه‌یی و ئه‌رخه‌وانی و سوری توٙخ و كه‌تانی ناسك، ھه‌رپۆچی ئه‌پی شیٛوه‌ ئاڎیٛ مزانا كه‌ چه‌نی گرد ھه‌رمانێوه‌ ھه‌لاجی و ھه‌رمانێوه‌ ده‌سی كه‌را."
                }
            ]
        },
        {
            "chapter": 36,
            "audio_link": "https://media.ipsapps.org/hac/hac-audio/EXO_036.mp3",
            "verses": [
                {
                    "verse": 1,
                    "text": "و ئیسه‌یچ به‌سلیئیٛل و ئه‌ھوٙلیئاب و گردو ئا پیا شاره‌زایا كه‌ یه‌ھوا شاره‌زایی و یاواینه‌یش په‌نه‌ به‌خشێبیٛنیٛ، تاوه‌كو بزانا چه‌نی گردو ھه‌رمانه‌كاو دروس كه‌رده‌ی یاگیٛ پیروٙزیٛ و كه‌رده‌ی گردو ئینیشا كه‌را به‌پاو گردو ئانه‌ی كه‌ یه‌ھوا فه‌رمانه‌ش په‌نه‌ كه‌ردیٛبیٛنیٛ ."
                },
                {
                    "verse": 2,
                    "text": "ئینجا موسا به‌سلیئیٛل و ئه‌ھوٙلیئاب و گرد پیێوه‌ شاره‌زا، ئانه‌ی كه‌ یه‌ھوا شاره‌زاییش په‌نه‌ به‌خشێبیٛنیٛ و گردو ئانیشا كه‌ دڵشا حه‌زكه‌ریٛ جه‌ ئامای و كه‌رده‌ی ھه‌رمانه‌كیٛ چڕییٛش."
                },
                {
                    "verse": 3,
                    "text": "و ئاڎیچیٛ گردو ئا به‌خشینا كه‌ خه‌ڵك‌و ئیسرائیلی ئاوردیٛبیٛنیٛ په‌ی ھه‌رمانكه‌رده‌ی جه‌ دروس كه‌رده‌ی یاگیٛ پیروٙزیٛنه‌، ده‌س‌و موسایۆ ھورشا گیٛرتیٛ، به‌ڵام ھه‌ڵای خه‌ڵك‌و ئیسرائیلی یه‌كبین گرد به‌یانیێوه‌ به‌خشین ئاریٛنیٛ په‌ی موسای."
                },
                {
                    "verse": 4,
                    "text": "و گرد كه‌سێوه‌ شاره‌زا كه‌ ھه‌رمانه‌و دروس كه‌رده‌ی یاگیٛ پیروٙزیٛ كه‌ریٛ ئاما، و ھه‌ر یوٙشا ھه‌رمانه‌كیٛ ویٛش جیاش ئاسته‌ كه‌ كه‌ریٛش."
                },
                {
                    "verse": 5,
                    "text": "و به‌ موسایشا واڎ: (خه‌ڵكه‌كه‌ چانه‌یه‌ فره‌ زیاته‌ر مارا كه‌ پیٛویسا په‌ی بنیاڎنیای ئا ھه‌رمانیٛ كه‌ یه‌ھوا فه‌رمانه‌ش كه‌ردیٛنه‌ كه‌ كریوٙ.)"
                },
                {
                    "verse": 6,
                    "text": "ھه‌رپۆچی موسا فه‌رمانه‌ش كه‌رده‌، و جاڕدریا ھه‌رچواردۆرو ئوٙردوگاكه‌یره‌ و وچیا: ( با ھیچ كه‌سێوه‌ جه‌ شمه‌ ئه‌ی ژه‌ن و پیا به‌رده‌وامیٛ نه‌با جه‌ ئاورده‌ی به‌خشینی په‌ی دروس كه‌رده‌ی یاگیٛ پیروٙزیٛ.) ھه‌رپۆچی خه‌ڵكه‌كه‌شا مدرنێ جه‌ ئاورده‌ی به‌خشینی."
                },
                {
                    "verse": 7,
                    "text": "چونكه‌ ئانه‌ی كه‌ ئاورده‌بیٛشا فره‌ چانه‌یه‌ زیاته‌ر بیٛ كه‌ ھه‌رمانه‌كیٛش په‌نه‌ ته‌مامه‌ كریوٙ."
                },
                {
                    "verse": 8,
                    "text": "و گردو پیا شاره‌زایه‌كا ، دلیٛ ئانیشانه‌ كه‌ نشینگه‌‌و خوڎایشا دروس كه‌رد، به‌ ده‌ په‌ردیٛ جه‌ كه‌تانی ناسكی ڕیٛسیای و به‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ، سه‌رو په‌رده‌كاو نشینگه‌و خوڎایۆ شیٛوه‌و كه‌ڕوبه‌كاشا به‌ ده‌س‌و ھه‌لاجێوه‌ شاره‌زای دروس كه‌رد."
                },
                {
                    "verse": 9,
                    "text": "دریٛژی ھه‌ر په‌ردێوه‌یچ ویس و ھه‌شت قوٙڵیٛ بیٛ، و پانیه‌كه‌یچش چوار قوٙڵیٛ بیٛ، و گردو په‌رده‌كایچ ئه‌نڎازێوه‌ بیٛنیٛ."
                },
                {
                    "verse": 10,
                    "text": "په‌نج په‌ردیٛشا لكنێ یوٙیره‌ په‌ی لایێوه‌شا و ھه‌مان چیٛویچشا كه‌رد په‌ی په‌نج په‌رده‌كه‌ی ته‌ری په‌ی لاكه‌ی ته‌ری."
                },
                {
                    "verse": 11,
                    "text": "و سه‌رو لیٛوارو ئه‌خیر په‌رده‌‌و په‌نج په‌رده‌كاوه‌ كه‌ ورازیێنیٛ یوٙیره‌ ئه‌ڵقه‌كیٛشا جه‌ په‌ڕویٛ وه‌نه‌وشه‌یی كاڵ دروسیٛ كه‌ردیٛ و ھه‌مان چیٛویچشا كه‌رد په‌ی لیٛوارو ئه‌خیرپه‌رده‌ی جه‌ په‌نج په‌رده‌كای دوه‌می."
                },
                {
                    "verse": 12,
                    "text": "و په‌نجا ئه‌ڵقیٛشا پۆ لیٛوارو ئه‌خیر په‌رده‌ جه‌ په‌نج په‌رده‌كاو یوه‌میۆ دروسیٛ كه‌ردیٛ، و ھه‌مان ژماره‌و ئه‌ڵقه‌كایچ په‌ی لیٛوارو ئه‌خیر په‌رده‌ی جه‌ په‌نج په‌رده‌ی دوه‌می و ئه‌ڵقه‌كیٛچ جه‌وه‌رانوه‌رو یوٙترینیۆ بیٛنیٛ."
                },
                {
                    "verse": 13,
                    "text": "و په‌نجا قولاپیٛشا جه‌ ئاڵتونی دروسیٛ كه‌ردیٛ، و به‌كارشا ئاوردیٛ په‌ی به‌سته‌یۆ په‌نج په‌رده‌ی یوه‌می پۆ په‌نج په‌رده‌ی دوه‌میۆ، په‌ی ئانه‌ی نشینگه‌‌و خوڎای بوٙبه‌ پارچێوه‌ ته‌مام."
                },
                {
                    "verse": 14,
                    "text": "و یانزه‌ په‌ردیٛشا دروسیٛ كه‌ردیٛ جه‌ مو‌و بزیٛ په‌ی چاڎرێوه‌ په‌ی سه‌رو نشینگه‌و خوڎای."
                },
                {
                    "verse": 15,
                    "text": "دریٛژی یوه‌م په‌رده‌ی سی قوٙڵیٛ بیٛ و پانیه‌كه‌یچش چوار قوٙڵیٛ بیٛ، و ھه‌ر یانزه‌ په‌رده‌كه‌یچ ھه‌مان ئه‌نڎازه‌و په‌رده‌ی یوه‌میشا بیٛ."
                },
                {
                    "verse": 16,
                    "text": "په‌نج جه‌ په‌رده‌كاش پیٛوه‌ره‌ وراستیٛ، و شش په‌رده‌كه‌ی ته‌ریچ پیٛوه‌ره‌."
                },
                {
                    "verse": 17,
                    "text": "په‌نجا ئه‌ڵقیٛش سه‌رو لیٛوارو ئه‌خیرو په‌نج په‌رده‌ی یوه‌میۆ دروسیٛ كه‌ردیٛ، و ھه‌مان ژماره‌‌و ئه‌ڵقاش پۆ لیٛوارو ئه‌خیرو شش په‌رده‌كاو دوه‌میۆ دروسیٛ كه‌ردیٛ."
                },
                {
                    "verse": 18,
                    "text": "و په‌نجا قولاپیٛ بڕوٙنڎزییٛچش دروسیٛ كه‌ردیٛ په‌ی به‌سته‌یۆ پارچه‌كاو چاڎره‌كیٛ په‌ی ئانه‌یه‌ با به‌ چاڎرێوه‌ ته‌مامه‌."
                },
                {
                    "verse": 19,
                    "text": "و پوٙشه‌ره‌كیٛچش دروسیٛ كه‌ردیٛ په‌ی سه‌رو چاڎره‌كیٛ جه‌ پوٙس‌و به‌رانی ره‌نگ كریای به‌ ڕه‌نگی سور، و ھه‌رپاسه‌ ئاخر پوٙشه‌ریچش دروس كه‌رد جه‌ پوٙسی قایمی."
                },
                {
                    "verse": 20,
                    "text": "ئینجا سیٛریٛ قنجیٛش جه‌ دارو ئه‌كاسیای دروسیٛ كه‌ردیٛ، په‌ی نشینگه‌و خوڎای."
                },
                {
                    "verse": 21,
                    "text": "دریٛژی ھه‌ر سیٛرێوه‌یچ ده‌ قوٙڵیٛ بیٛ و پانیه‌كه‌یچش قوٙڵ و نیمێوه‌ بیٛ."
                },
                {
                    "verse": 22,
                    "text": "دویٛ دڎانیٛچش دروسیٛ كه‌ردیٛ په‌ی ھه‌ر سیٛرێوه‌ په‌ی ئانه‌ی چه‌نی سیٛره‌كیٛ پاڵیش پیٛوه‌ره‌ به‌سیا، پی شیٛوه‌، گردو سیٛره‌كاو نشینگه‌و خوڎایش دروسیٛ كه‌ردیٛ."
                },
                {
                    "verse": 23,
                    "text": "و سیٛره‌كاش دروسیٛ كه‌ردیٛ په‌ی نشینگه‌و خوڎای، ویس سیٛریٛ په‌ی لاو وارینی ،"
                },
                {
                    "verse": 24,
                    "text": "و چیٛرو ویس سیٛره‌كایچه‌نه‌ چل بناغیٛش دروسیٛ كه‌ردیٛ جه‌ زیوی، و ھه‌ر دویٛ بناغیٛ‌ چیٛرو سیٛرێوه‌نه‌ بیٛنیٛ، و دویٛ دڎانیٛ و دویٛ بناغیٛش په‌ی ھه‌ر دوه‌ دڎانێوه‌ چیٛرو سیٛره‌كیٛ ته‌ریٛ."
                },
                {
                    "verse": 25,
                    "text": "و په‌ی لاو دوه‌م‌و نشینگه‌و خوڎای كه‌ ڕوه‌و سه‌راونڎ بیٛ، ویس سیٛریٛ ته‌ریٛش دروسیٛ كه‌ردیٛ،"
                },
                {
                    "verse": 26,
                    "text": "و چل بناغیٛ زیوینیٛچش دروسیٛ كه‌ردیٛ، و دویٛ بناغیٛ چیٛرو ھه‌ر سیٛرێوه‌نه‌."
                },
                {
                    "verse": 27,
                    "text": "و په‌ی په‌شته‌و نشینگه‌و خوڎای كه‌ ڕوه‌و وه‌رنیشت بیٛ، شش سیٛریٛش دروسیٛ كه‌ردیٛ."
                },
                {
                    "verse": 28,
                    "text": "و دویٛ سیٛریٛ ته‌ریچ په‌ی سوچه‌كاو په‌شته‌و نشینگه‌‌و خوڎای دروسیٛش كه‌ردیٛ."
                },
                {
                    "verse": 29,
                    "text": "سوچه‌كاو لای واری جوٙتیٛ كریێ و سوچه‌كاو لای سه‌ریچ به‌ته‌مامه‌تی جوٙتیٛ كریێ به‌ ئه‌ڵقیٛ ، جا ھه‌رپۆچی ئه‌پی شیٛوه‌ ھه‌مان چیٛوش كه‌رد په‌ی سوچه‌كاو وه‌رانوه‌رو یوٙترینی"
                },
                {
                    "verse": 30,
                    "text": "و ئینجا ھه‌شت سیٛریٛ بیٛنیٛ چه‌نی شانزه‌ بناغه‌ زیویه‌كاش، ھه‌ردویٛ بناغیٛ په‌ی ھه‌ر سیٛرێوه‌."
                },
                {
                    "verse": 31,
                    "text": "په‌نج چوٙمه‌یتیٛش دروسیٛ كه‌ردیٛ جه‌ دارو ئه‌كاسیای په‌ی سیٛره‌كاو لایێوه‌ نشینگه‌و خوڎای،"
                },
                {
                    "verse": 32,
                    "text": "په‌نج چوٙمه‌یتیٛ په‌ی سیٛره‌كاو لای دوه‌م‌و نشینگه‌و خوڎای، و په‌نج چوٙمه‌یتیٛ ته‌ریٛچ په‌ی سیٛره‌كاو په‌شته‌و نشینگه‌و خوڎای كه‌ ڕوه‌و وه‌رنیشتا ،"
                },
                {
                    "verse": 33,
                    "text": "و چوٙمه‌یته‌كه‌و دلیٛ ڕاسه‌یش كه‌رد دلیٛ ڕاسه‌و سیٛره‌كاره‌ ئی سه‌ر په‌ی ئه‌و سه‌ری ڕه‌ڎبیٛ."
                },
                {
                    "verse": 34,
                    "text": "و به‌ ئاڵتون سیٛره‌كیٛچش زاخاوه‌ دێ، و ئا ئه‌ڵقایچه‌ كه‌ جه‌ ئاڵتونی دروسیٛش كه‌ردیٛبیٛنیٛ په‌ی ھورگیٛرته‌ی چوٙمه‌یته‌كا بیٛنیٛ، و چوٙمه‌یته‌كیٛش به‌ ئاڵتون زاخاوه‌ دێ."
                },
                {
                    "verse": 35,
                    "text": "و په‌ردێوه‌ش دروس كه‌رد جه‌ كه‌تانی ناسكی ڕیٛسیای به‌ ڕه‌نگی وه‌نه‌وشه‌یی كاڵ و ئه‌رخه‌وانی و سوری توٙخ، و شیٛوه‌‌و كه‌ڕوبه‌كایچش سه‌رۆ چنی به‌ ده‌س‌و ھه‌لاجێوه‌ شاره‌زای."
                },
                {
                    "verse": 36,
                    "text": "و چوار كوٙڵه‌كیٛچش په‌ی دروسیٛ كه‌ردیٛ جه‌ دارو ئه‌كاسیای، و به‌ ئاڵتون زاخاوه‌ش دێ چه‌نی قولاپه‌ ئاڵتونیه‌كاشا، و چوار بناغیٛ زیوینیٛچش په‌ی مته‌ره‌."
                },
                {
                    "verse": 37,
                    "text": "و په‌ی ڕاڕه‌وو به‌ره‌و چاڎره‌كیٛ په‌ردێوه‌ش دروس كه‌رد جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای به‌ ده‌س‌و ھه‌لاج‌و ڕه‌نگێوه‌."
                },
                {
                    "verse": 38,
                    "text": "په‌نج كوٙڵه‌كه‌كیٛ و قولاپه‌كیٛش و سه‌ره‌كاش و ئه‌ڵقه‌كاش به‌ ئاڵتون زاخاوه‌ دێ، به‌ڵام په‌نج بناغه‌كیٛش جه‌ بڕوٙنڎزی دروسیٛ كریێبیٛنیٛ."
                }
            ]
        },
        {
            "chapter": 37,
            "audio_link": "https://media.ipsapps.org/hac/hac-audio/EXO_037.mp3",
            "verses": [
                {
                    "verse": 1,
                    "text": "و به‌سلیئیٛلیچ جه‌ دارو ئه‌كاسیای سنڎوٙقه‌كه‌‌و شاھیٛڎیش دروس كه‌رد، كه‌ دریٛژیه‌كه‌ش دویٛ قوٙڵیٛ و نیم و پانیه‌كه‌ش و به‌رزیه‌كه‌یچش قوٙڵ و نیمێوه‌ بیٛ."
                },
                {
                    "verse": 2,
                    "text": "و به‌ ئاڵتونی پوخت دیم‌و دلیٛ و دیم‌و جبه‌ریش زاخاوه‌ دا، و ھه‌رپاسه‌ گردو چوارچیٛوه‌كه‌یچ به‌ ئاڵتون دۆرشه‌ره‌ دروسش كه‌رد."
                },
                {
                    "verse": 3,
                    "text": "و چوار ئه‌ڵقیٛش په‌ی مته‌ره‌ جه‌ ئاڵتونی سافی، و كه‌ردیٛش پۆ قاچه‌كاشۆ، دویٛشا پۆ لایێوه‌ سنڎوقه‌كه‌یۆ و دوه‌كیٛ ته‌ریٛچشا پۆ لایه‌كه‌ی ته‌رو سنڎوٙقه‌كه‌یۆ."
                },
                {
                    "verse": 4,
                    "text": "و چوٙمه‌یتیٛش جه‌ دارو ئه‌كاسیای دروسیٛ كه‌ردیٛ، و به‌ ئاڵتون زاخاوه‌ش دێ."
                },
                {
                    "verse": 5,
                    "text": "چوٙمه‌یته‌كاش دلیٛ بازناو لاته‌موو سنڎوٙقه‌كه‌یره‌ ڕه‌ڎیٛ كه‌ردیٛ په‌ی ھورگیٛرته‌ی سنڎوٙقه‌كه‌ی"
                },
                {
                    "verse": 6,
                    "text": "و سه‌رقاپاخ‌و سنڎوٙقه‌كه‌یچش دروس كه‌رد جه‌ ئاڵتونی سافی، كه‌ دریٛژیه‌كه‌ش دویٛ قوٙڵیٛ و نیم بیٛ و پانیه‌كه‌یچش قوٙڵ و نیمێوه‌ بیٛ."
                },
                {
                    "verse": 7,
                    "text": "و دویٛ كه‌ڕوبیٛچش دروسیٛ كه‌ردیٛ جه‌ ئاڵتونی چه‌كوشكاری كریای ، و كه‌ردیٛش پۆ ئاخرو ھه‌ردوی قه‌راخاو سه‌رو سنڎوٙقه‌كه‌یۆ."
                },
                {
                    "verse": 8,
                    "text": "و كه‌ڕوبێوه‌ ته‌ك‌و ئاخرێوه‌ و كه‌ڕوبێوه‌یچ ته‌ك‌و ئاخركه‌ی ته‌ریۆ، ھه‌رپۆچی ئه‌پی شیٛوه‌ كه‌ڕوبه‌كاو سه‌رو ھه‌ر دوی لایاو ئاخیره‌كاو سه‌رقاپاخ‌و كه‌فاره‌ته‌كه‌یش دروسیٛ كه‌ردیٛ ."
                },
                {
                    "verse": 9,
                    "text": "كه‌ڕوبه‌كیٛچ ڕوه‌و سه‌ره‌وكوی باڵیٛشا وه‌ڵێشا كه‌ردیٛبیٛنیٛوه‌ و به‌ باڵه‌كاشا سه‌رقاپاخ‌و سنڎوٙقه‌كه‌یشا پوٙژنابیٛره‌ و ھه‌ر یوٙشا وه‌ره‌و ڕوو یوٙترینی مدرێبیٛنیٛوه‌، و ڕوه‌و ھه‌ریوٙیشا ڕوه‌‌و سه‌رقاپاخ‌و سنڎوٙقه‌كه‌ی بیٛ."
                },
                {
                    "verse": 10,
                    "text": "و میٛزه‌كیٛچش جه‌ دارو ئه‌كاسیای دروسه‌ كه‌رده‌، دریٛژیه‌كه‌ش دویٛ قوٙڵیٛ و پانیه‌كه‌ش قوٙڵێوه‌ و به‌رزیه‌كه‌یچش قوٙڵ و نیمێوه‌ بیٛ."
                },
                {
                    "verse": 11,
                    "text": "و به‌ ئاڵتونی پوخت زاخاوه‌ش دا، و ھه‌رپاسه‌ چوارچیٛوه‌كه‌یچ به‌ ئاڵتون گردش دۆرشه‌ره‌ دروس كه‌رد."
                },
                {
                    "verse": 12,
                    "text": "و لیٛوارێوه‌ به‌ پانی چوار گلكا چوار دۆرشه‌ره‌ دروسش كه‌رد، و چوارچیٛوێوه‌ ئاڵتونه‌ینیچ په‌ی لیٛواره‌كه‌یش دۆرشه‌ره‌ دروسش كه‌رد"
                },
                {
                    "verse": 13,
                    "text": "و چوار ئه‌ڵقیٛش په‌ی مته‌ره‌ جه‌ ئاڵتونی و چوار ئه‌ڵقه‌كیٛش كه‌ردیٛ پۆ چوار گوٙشاو میٛزه‌كیٛوه‌ كه‌ پۆ قاچه‌كاوه‌ بیٛنیٛ."
                },
                {
                    "verse": 14,
                    "text": "و ئه‌ڵقه‌كیٛچ جه‌ نزیك‌و لیٛواره‌كانه‌ نریێبیٛنیٛره‌، بییٛبیٛنیٛ به‌ گیریٛ په‌ی چوٙمه‌یته‌كا‌و ھورگیٛرته‌ی میٛزه‌كیٛ."
                },
                {
                    "verse": 15,
                    "text": "و چوٙمه‌یته‌كاو دار‌و ئه‌كاسیایش دروسیٛ كه‌ردیٛ كه‌ په‌ی ھورگیٛرته‌ی میٛزه‌كیٛ به‌كارئیٛنیٛ، و به‌ ئاڵتون زاخاوه‌ش دێ ."
                },
                {
                    "verse": 16,
                    "text": "و قاپوقاچاخه‌كیٛ سه‌رو میٛزه‌كیٛچ جه‌ ئاڵتونی پوختی دروسیٛش كه‌ردیٛ، و ئاڎیچیٛ ئینیٛ بیٛنیٛ، قاپ و ده‌وری و قاپی قوڵ و سراحیه، ئانیٛ كه‌ قوربانی وارده‌یۆشا مجییٛنه‌."
                },
                {
                    "verse": 17,
                    "text": "و چراودانه‌كه‌ش جه‌ ئاڵتونی پوختی چه‌كوشكاری كریای دروس كه‌رد، و چراودانه‌كه‌ به‌ بنه‌كیٛشۆ و قه‌ڎه‌كه‌یشۆ و كاسه‌كاشۆ و گوٙپیته‌كاشۆ و ھه‌راڵه‌كاشۆ، و گردیشاوه‌ پارچێوه‌ بیٛنیٛ،"
                },
                {
                    "verse": 18,
                    "text": "شش چڵیٛ جه‌ چراودانه‌كه‌یۆ ھورملا، یه‌ریٛ چیلاوه‌ و یه‌ریٛچ چه‌و لاوه‌."
                },
                {
                    "verse": 19,
                    "text": "با یه‌ریٛ كاسیٛ جه‌ شیٛوه‌‌و ھه‌راڵه‌و وامیٛ، به‌ گوٙپیته‌‌ و ھه‌راڵه‌كاشۆ سه‌رو ھه‌ر چڵێوه‌ با، و یه‌ریٛ كاسیٛ جه‌ شیٛوه‌‌و ھه‌راڵه‌و وامیٛ سه‌رو چڵه‌كه‌ی ته‌ریۆ با، و گوٙپیتێوه‌ و ھه‌راڵێوه‌یچ په‌ی ھه‌ر یوٙ جه‌ شش چڵه‌كای ته‌ری كریوٙ كه‌ جه‌ چراودانه‌كه‌یۆ دریٛژیٛ بییٛنیٛوه‌."
                },
                {
                    "verse": 20,
                    "text": "و پۆ قه‌ڎو چراودانه‌كه‌یچۆ، چوار كاسیٛ جه‌ شیٛوه‌و ھه‌راڵه‌و وامیٛ بیٛنیٛ ھه‌ریوٙشا به‌ گوٙپیته‌كاشا و ھه‌راڵه‌كاشاوه‌."
                },
                {
                    "verse": 21,
                    "text": "گوٙپیتێوه‌ چیٛرو ئه‌وه‌ڵ جوٙت‌و چڵه‌كانه‌ ئامابیٛ به‌رۆ، و گوٙپیتێوه‌ چیٛرو دوه‌م جوٙت‌و چڵه‌كانه‌ ئامابیٛ به‌رۆ، و گوٙپیتێوه‌ چیٛرو یه‌ره‌م جوٙت‌و چڵه‌كانه‌ ئامابیٛ به‌رۆ، جا پاسه‌ بیٛ په‌ی ھه‌ر شش چڵه‌كا، كه‌ چۆشاوه‌ ئامابیٛ به‌رۆ."
                },
                {
                    "verse": 22,
                    "text": "گوٙپیته‌كیٛ و چڵه‌كیٛ كه‌ پۆ چراودانه‌كه‌یۆ ئامێبیٛنیٛ به‌رۆ، گردیشاوه‌ جه‌ پارچه‌ ئاڵتونێوه‌ پوختی دروسیٛ كریێبیٛنیٛ به‌ چه‌كوشكاری."
                },
                {
                    "verse": 23,
                    "text": "و حۆڎ چراویٛش به‌ خاموٙشكه‌ره‌كاشاوه‌، و مه‌قاشدانه‌كاشاوه‌ جه‌ ئاڵتونی پوختی دروسیٛ كه‌ردیٛ."
                },
                {
                    "verse": 24,
                    "text": "و چراودانه‌كه‌ و گردو قاپوقاچاخه‌كاش جه‌ تاڵنتێ كه‌ كه‌روٙ سی و شش كیلویٛ ئاڵتونی پوختی دروسیٛ كه‌ردیٛ."
                },
                {
                    "verse": 25,
                    "text": "و قوربانگاو بخوردانه‌كه‌یچش دروس كه‌رد جه‌ دارو ئه‌كاسیای كه‌ چوار گوٙشه‌بیٛ، جه‌ دریٛژینه‌ قوٙڵێوه‌ و جه‌ پانیچه‌نه‌ قوٙڵێوه‌، و به‌رزیه‌كه‌یچش دویٛ قوٙڵیٛ بیٛ و شاخه‌كیٛچش كه‌ جه‌ چوارگوٙشه‌كانه‌ ئامێبیٛنیٛ به‌رۆ، پارچێوه‌ بیٛنیٛ جه‌ ویٛش."
                },
                {
                    "verse": 26,
                    "text": "و لای سه‌ریش و ھه‌ر چوارلاكه‌ش به‌ شاخه‌كاشۆ به‌ ئاڵتونی پوخت زاخاوه‌ش دێ، و ھه‌رپاسه‌ گردو چوارچیٛوه‌كه‌یچ به‌ ئاڵتون دۆرشه‌ره‌ دروسش كه‌رد."
                },
                {
                    "verse": 27,
                    "text": "و په‌ی ھه‌رلایێوه‌ جه‌ دوه‌ لایه‌كا، دویٛ ئه‌ڵقیٛ ئاڵتونیٛش دروسیٛ كه‌ردیٛ، و كه‌ردیٛش پۆشۆ كه‌ كۆتیٛبیٛنیٛ چیٛرو چوارچیٛوه‌كه‌یۆ سه‌رو ھه‌ردوی لایه‌كاشۆ وه‌رانوه‌رو یوٙترینیۆ، كه‌ بییٛبیٛنیٛ به‌ گیریٛ په‌ی چوٙمه‌یته‌كا كه‌ په‌نه‌شا ھورگیرییٛنیٛ."
                },
                {
                    "verse": 28,
                    "text": "چوٙمه‌یته‌كیٛچش جه‌ دارو ئه‌كاسیای دروسیٛ كه‌ردیٛ و به‌ ئاڵتون زاخاوه‌ش دێ."
                },
                {
                    "verse": 29,
                    "text": "و زه‌یتی پیروٙز‌و ده‌سنیشانكه‌رده‌یش دروس كه‌رد، و عه‌تری پاكی وه‌شبوٙیچش دروس كه‌رد به‌ ده‌س‌و ئوٙسای عه‌ترسازی."
                }
            ]
        },
        {
            "chapter": 38,
            "audio_link": "https://media.ipsapps.org/hac/hac-audio/EXO_038.mp3",
            "verses": [
                {
                    "verse": 1,
                    "text": "و قوربانگا‌و قوربانی سوٙچناكه‌یش دروس كه‌رد جه‌ دارو ئه‌كاسیای، كه‌ چوار گوٙشه‌ بیٛ، دریٛژیه‌كه‌ش و پانیه‌كه‌ش په‌نج قوٙڵیٛ بیٛ و به‌رزیه‌كه‌یچش یه‌ریٛ قوٙڵیٛ بیٛ."
                },
                {
                    "verse": 2,
                    "text": "و شاخه‌كیٛ كه‌ جه‌ چوارگوٙشه‌‌و قوربانگاكه‌یۆ دریٛژیٛ بییٛبیٛنیٛوه‌ دروسیٛش كه‌ردیٛ، و گردو شاخه‌كایچ پارچێوه‌ بیٛنیٛ جه‌ قوربانگاكه‌ی و به‌ بڕوٙنڎز زاخاوه‌ش دێ."
                },
                {
                    "verse": 3,
                    "text": "و گردو قاپ‌ و قاچاخه‌كا و كه‌لوپه‌له‌كاو قوربانگاكه‌یش جه‌ بڕوٙنڎزی دروسیٛ كه‌ردیٛ، كه‌ ئاڎیچیٛ ته‌شت و خاكه‌نازه‌ و تاسه‌ و چنگاڵ و مه‌قه‌ڵیه‌ بیٛنیٛ."
                },
                {
                    "verse": 4,
                    "text": "و حه‌سیرێوه‌یچش په‌ی قوربانگاكه‌ی دروس كه‌رد جه‌ بڕوٙنڎزی كه‌ پیٛسه‌ بیٛ توٙڕێوه‌ چوارگوٙشیٛ، و چیٛرو لیٛواره‌كه‌یشه‌نه‌ نیاشه‌ره‌، جه‌ لای واریۆ تا دلیٛ ڕاسه‌و قوربانگاكه‌ی."
                },
                {
                    "verse": 5,
                    "text": "و ھه‌رپاسه‌ چوار ئه‌ڵقیٛ په‌ی چوارگوٙشه‌و حه‌سیره‌كه‌و قوربانگاكه‌ی جه‌ بڕوٙنڎزی متیٛشه‌ره‌، كه‌ گیریٛ بیٛنیٛ په‌ی دوه‌ چوٙمه‌یته‌كاو ھورگیٛرته‌ی."
                },
                {
                    "verse": 6,
                    "text": "و چوٙمه‌یته‌كاش جه‌ دارو ئه‌كاسیای دروسیٛ كه‌ردیٛ، و زاخاوه‌ش دێ به‌ بڕوٙنڎز،"
                },
                {
                    "verse": 7,
                    "text": "و چوٙمه‌یته‌كایچش وستیٛ دلیٛ ئا ئه‌ڵقا كه‌ پۆ ھه‌ردوی لایاو قوربانگاكه‌یۆ بیٛنیٛ، په‌ی ئانه‌ی پی چوٙمه‌یتا قوربانگاكه‌شا په‌نه‌ ھورگیٛریوٙ، و ھه‌یكه‌ل‌و قوربانگاكه‌یچش جه‌ ته‌خته‌ی دروس كه‌رد و دله‌كیٛش ھاڵیه‌ بیٛ."
                },
                {
                    "verse": 8,
                    "text": "و ھه‌رپاسه‌ ته‌شته‌ گۆره‌كه‌یچش جه‌ بڕوٙنڎزی دروس كه‌رد، و بنه‌ بڕوٙنڎزیه‌كیٛچش جه‌ جام‌و ئا ژه‌نا دروسیٛ كه‌ردیٛ، كه‌ خزمه‌ڎ كه‌ریٛنیٛ جه‌ لاو ڕاڕه‌وو چاڎره‌‌و چه‌م په‌نه‌كۆته‌ینه‌."
                },
                {
                    "verse": 9,
                    "text": "و حه‌‌وشه‌‌كیٛچش دروسه‌ كه‌رده‌ په‌ی ئا لته‌یشه‌ كه‌ ڕوه‌و وارین بیٛ ، په‌رده‌كاو حه‌وشه‌كیٛ جه‌ كه‌تانی ناسكی ڕیٛسیای بیٛنیٛ و سه‌ڎ قوٙڵیٛ دریٛژیٛ بیٛنیٛ،"
                },
                {
                    "verse": 10,
                    "text": "ویس كوٙڵه‌كه‌كیٛ و ویس بنكه‌كیٛ بڕوٙنڎزییٛ بیٛنیٛ، و قولاپه‌كیٛ كوٙڵه‌كه‌كا و ئه‌ڵقه‌كایچشا جه‌ زیوی بیٛنیٛ."
                },
                {
                    "verse": 11,
                    "text": "و ئا لته‌یچشه‌ كه‌ ڕوه‌و سه‌راونڎ بیٛ، سه‌ڎ قوٙڵیٛ بیٛ، و ویس كوٙڵه‌كه‌كیٛ و ویس بنكه‌كایچشا جه‌ بڕوٙنڎزی بیٛنیٛ، و قولاپه‌كاو كوٙڵه‌كه‌كا و ئه‌ڵقه‌كایچشا جه‌ زیوی بیٛنیٛ."
                },
                {
                    "verse": 12,
                    "text": "و ئا لته‌شه‌ كه‌ ڕوه‌و وه‌رنیشت بیٛ ، په‌رده‌كیٛش په‌نجا قوٙڵیٛ بیٛنیٛ، و ده‌ كوٙڵه‌كه‌كیٛ و ده‌ بنكه‌كیٛچشا جه‌ بڕوٙنڎزی بیٛنیٛ و قولاپاو كوٙڵه‌كه‌كا و ئه‌ڵقه‌كیٛشا جه‌ زیوی بیٛنیٛ."
                },
                {
                    "verse": 13,
                    "text": "و ئا لته‌یچشه‌ كه‌ ڕوه‌و وه‌رھورز بیٛ، په‌نجا قوٙڵیٛ بیٛ."
                },
                {
                    "verse": 14,
                    "text": "په‌ی لتێوه‌ ده‌روازه‌كه‌ی، په‌رده‌كیٛ پانزه‌ قوٙڵیٛ بیٛنیٛ به‌ یه‌ره‌ كوٙڵه‌كه‌كا و یه‌ره‌ بنكه‌كاشاوه‌."
                },
                {
                    "verse": 15,
                    "text": "په‌ی لت‌و وه‌رانوه‌رو ده‌روازه‌كه‌ی، په‌رده‌كا‌و حه‌وشه‌كیٛ پانزه‌ قوٙڵیٛ بیٛنیٛ، به‌ یه‌ره‌ كوٙڵه‌كه‌كا و یه‌ره‌ بنكه‌كایچشاوه‌،"
                },
                {
                    "verse": 16,
                    "text": "و گردو په‌رده‌كاو چواردۆرو حه‌وشه‌كیٛ جه‌ كه‌تانی ناسكی ڕیٛسیای بیٛنیٛ،"
                },
                {
                    "verse": 17,
                    "text": "بنكه‌كاو كوٙڵه‌كه‌كا جه‌ بڕوٙنڎزی بیٛنیٛ و قولاپاو كوٙڵه‌كه‌كا و ئه‌ڵقه‌كاشا جه‌ زیوی بیٛنیٛ، و سه‌ره‌و كوٙڵه‌كه‌كایچ به‌ زیو زاخاوه‌ دریێبیٛنیٛ، ھه‌رپۆچی گردو كوٙڵه‌كه‌كا‌و حه‌وشه‌كیٛ ئه‌ڵقیٛ زیوینیٛشا بیٛنیٛ."
                },
                {
                    "verse": 18,
                    "text": "و په‌رده‌و ده‌روازه‌و حه‌وشه‌كیٛچ جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای به‌ ده‌س‌و ھه‌لاج‌و ڕه‌نگێوه‌ چنیا بیٛ، دریٛژیه‌كه‌ش ویس قوٙڵیٛ بیٛ و به‌رزیه‌كه‌یچش په‌نج قوٙڵیٛ بیٛ، ھه‌رپیٛسه‌ په‌رده‌كاو دیوارو حه‌وشه‌كیٛ."
                },
                {
                    "verse": 19,
                    "text": "و چوار كوٙڵه‌كه‌كیٛ و چوار بنكه‌كیٛشا جه‌ بڕوٙنڎزی بیٛنیٛ، و قولاپه‌كایچشا جه‌ زیوی بیٛنیٛ چه‌نی ئه‌ڵقه‌كاشا، و لای سه‌ریچشا به‌ زیو زاخاوه‌ دریا بیٛ."
                },
                {
                    "verse": 20,
                    "text": "و گردو میٛخه‌كاو نشینگه‌و خوڎای و حه‌وشه‌كیٛ چواردۆرشه‌ره‌ جه‌ بڕوٙنڎزی بیٛنیٛ."
                },
                {
                    "verse": 21,
                    "text": "ئینیٛچه‌ ژماره‌و كه‌لوپه‌له‌كاو نشینگه‌‌و خوڎاینیٛ، كه‌ نشینگه‌‌و شاھیٛڎیه‌كه‌ی بیٛ، و به‌ فه‌رمانه‌و موسای ئه‌ژماریێبیٛنیٛ، كه‌ ھه‌رمانه‌و لیٛڤیه‌كا بیٛنیٛ سه‌رو ده‌س‌و ئیتاماریره‌ كه‌ كوڕو ھارونی كاھینین."
                },
                {
                    "verse": 22,
                    "text": "و به‌سلیئیٛل‌و كوڕو ئور‌و كوڕو حوٙری كه‌ جه‌ عه‌شره‌ت‌و یه‌ھودای بیٛ، گردو ئا چیٛواشه‌ دروسیٛ كه‌ردیٛ كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 23,
                    "text": "و چه‌نیچش ئه‌ھوٙلیئاب كوڕو ئه‌خیسامه‌كی بیٛ جه‌ عه‌شره‌ت‌و دانی، كه‌ ھوركڵاش و ئوٙسێوه‌ شاره‌زا و ھه‌لاج‌و ڕه‌نگێوه‌ بیٛ جه‌ چنیه‌ی به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكینه‌."
                },
                {
                    "verse": 24,
                    "text": "و گردو ئا ئاڵتونه‌یه‌ كه‌ جه‌ دروس كه‌رده‌ی پیروٙزگاینه‌ به‌كارئامابیٛ كه‌ جه‌ ئاڵتون‌و قوربانی به‌رزكه‌رده‌یۆی بیٛ، ویس و نوٙ تاڵنتیٛ و حۆت سه‌ڎ و سی شاقڵیٛ بیٛ، كه‌ ھه‌زار و په‌نجا و دویٛ كیلویٛ و حۆڎ سه‌ڎ و شه‌س گرامیٛ كه‌روٙ، به‌پاو شاقڵ‌و یاگیٛ پیروٙزیٛ."
                },
                {
                    "verse": 25,
                    "text": "و زیوو ئانیشایچه‌ كه‌ ئه‌ژماریێبیٛنیٛ دلیٛ خه‌ڵكینه‌، سه‌ڎ تاڵنتیٛ و ھه‌زار و حۆڎ سه‌ڎ و حه‌فتا و په‌نج شاقڵیٛ بیٛ ، كه‌ كه‌روٙ یه‌ریٛ ھه‌زاریٛ و شش سه‌ڎ و ویس و یوه‌ كیلوٙ گرامیٛ و یه‌ره‌ سه‌ڎ گرامیٛ، به‌پا‌و شاقڵ‌و یاگیٛ پیروٙزیٛ."
                },
                {
                    "verse": 26,
                    "text": "و په‌ی ھه‌ركه‌سێوه‌، بیكایێوه‌ن كه‌ نیم شاقڵا ھه‌ردویشا كه‌را شش گرامیٛ به‌پاو شاقڵ‌و یاگیٛ پیروٙزیٛ، په‌ی گردو ئا كه‌سا كه‌ عومرشا ویس ساڵێوه‌ و سه‌را و سه‌رئه‌ژمار كریێنیٛ، كه‌ ژماره‌شا شش سه‌ڎ و یه‌ریٛ ھه‌زاریٛ و په‌نج سه‌ڎ و په‌نجا كه‌سیٛ بیٛنیٛ."
                },
                {
                    "verse": 27,
                    "text": "سه‌ڎ تاڵنتیٛ زیو، كه‌ كه‌روٙ یه‌ریٛ ھه‌زاریٛ و شش سه‌ڎ كیلویٛ، به‌كارئامابیٛ په‌ی مته‌یره‌ی بنكه‌كاو یاگیٛ پیروٙزیٛ، و بناغه‌و په‌رده‌كا، و سه‌ڎ بنكیٛچ په‌ی یه‌ریٛ ھه‌زار كیلوا كه‌ كه‌روٙ سی كیلویٛ په‌ی ھه‌ر بنكێوه‌."
                },
                {
                    "verse": 28,
                    "text": "و به‌ ھه‌زار و حۆڎ سه‌ڎ و حه‌فتا و په‌نج شاقڵكه‌ی كه‌ ویس و یوه‌ كیلویٛ كه‌روٙ، قولاپاو كوٙڵه‌كه‌كاش په‌نه‌ دروسیٛ كه‌ردیٛ. و سه‌رو كوٙڵه‌كه‌كایچش په‌نه‌ زاخاوه‌ دێ، ھه‌ر پا زیوه‌یچه‌ ئه‌ڵقه‌كیٛش دروسیٛ كه‌ردیٛ."
                },
                {
                    "verse": 29,
                    "text": "و ئا بڕوٙنڎزیچه‌ كه‌ ھین‌و قوربانی به‌رزكه‌رده‌یۆ بیٛ، پیمانه‌كه‌ش حۆڎ سه‌ڎ تاڵنتیٛ و دویٛ ھه‌زاریٛ و چوار سه‌ڎ شاقڵیٛ بیٛ، كه‌ كه‌روٙ دویٛ ھه‌زاریٛ و په‌نج سه‌ڎ و چل و ھه‌شت كیلویٛ و ھه‌شت سه‌ڎ گرامیٛ."
                },
                {
                    "verse": 30,
                    "text": "و پا بڕوٙنڎزیچه‌، بنكه‌كاو ڕاڕه‌و‌و چاڎره‌و چه‌مپه‌نه‌كۆته‌ی و قوربانگا بڕوٙنڎزیه‌كه‌‌ و توٙڕه‌ چوارگوٙشه‌ بڕوٙنڎزیه‌كیٛش و گردو قاپوقاچاخه‌كاو قوربانگای دروسیٛ كریێ،"
                },
                {
                    "verse": 31,
                    "text": "و ھه‌ر پا بڕوٙنڎزیچه‌، بنكه‌كاو حه‌وشه‌كیٛ چوار دۆرشه‌ره‌ و بنكه‌كاو ده‌روازه‌و حه‌وشه‌كیٛ و گردو میٛخه‌كاو نشینگه‌و خوڎای، و گردو میٛخه‌كاو حه‌وشه‌كیٛش دروسیٛ كه‌ردیٛ."
                }
            ]
        },
        {
            "chapter": 39,
            "audio_link": "https://media.ipsapps.org/hac/hac-audio/EXO_039.mp3",
            "verses": [
                {
                    "verse": 1,
                    "text": "جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخی، جله‌ چنیێكیٛشا دروسیٛ كه‌ردیٛ، كه‌ كاھینه‌كیٛ پوٙشیٛنیٛشا وه‌ختێ كه‌ خزمه‌ت‌و یاگیٛ پیروٙزیٛ كه‌ریٛنیٛ، و ئا جله‌ پیروٙزیٛچشا دروسیٛ كه‌ردیٛ په‌ی ھارونی، ھه‌رپا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 2,
                    "text": "و ئیفوٙده‌كه‌یچشا جه‌ ئاڵتونی و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای دروس كه‌رد."
                },
                {
                    "verse": 3,
                    "text": "و پارچه‌ ئاڵتونیچشا كوا تاوه‌كو به‌ته‌مامه‌تی باریك بوٙوه‌ و بڕیشا پیٛسه‌و تاڵه‌ نه‌ییٛ، په‌ی ئانه‌ی دلیٛ به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكینه‌ به‌ ده‌س‌و ھه‌لاجێوه‌ شاره‌زای به‌كاربریوٙ جه‌ چنیه‌ینه‌."
                },
                {
                    "verse": 4,
                    "text": "و سه‌رشانیٛ ئیفوٙده‌كه‌یچشا دروسیٛ كه‌ردیٛ كه‌ پۆ ھه‌ر دویٛ لایاو سه‌رشانه‌كاوه‌ به‌سیێبیٛنیٛ ."
                },
                {
                    "verse": 5,
                    "text": "و كه‌مه‌ربه‌نڎه‌و ئیفوٙده‌كه‌یچ كه‌ به‌ ده‌س‌و ھه‌لاجێوه‌ شاره‌زای چنیێبیٛ ھه‌ر پارچێوه‌ بیٛ جه‌ به‌ن‌و ئیفوٙده‌كه‌ی ، كه‌ ئاڎیچیٛ ئاڵتون و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای بیٛنیٛ ،ھه‌ر پا شیٛوه‌ كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 6,
                    "text": "و ته‌وه‌نه‌ ئاشقبه‌نڎه‌كیٛچشا دروسیٛ كه‌ردیٛ و وستیٛشا دلیٛ قاپوٙڵه‌ ئاڵتونه‌ینه‌كا، و به‌ شیٛوێوه‌ فره‌ شاره‌زایانه‌ نامیٛ دوانڎزه‌ كوڕه‌كاو ئیسرائیلیشا پۆوه‌ ھوركڵاشتیٛبیٛنیٛ پیٛسه‌ موٙریٛ."
                },
                {
                    "verse": 7,
                    "text": "و ته‌وه‌نه‌كایچش سه‌رو ھه‌ردوی شاناو ئیفوٙده‌كه‌یۆ نیێره‌، ھه‌ر پیٛسه‌ ته‌وه‌نه‌‌و یادگاری په‌ی به‌روسته‌ی كوڕه‌كاو ئیسرائیلی، پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 8,
                    "text": "و باخه‌ڵه‌ پیروٙزه‌كیٛچش دروسه‌ كه‌رده‌ به‌ ده‌س‌و ھه‌لاجێوه‌ شاره‌زای، پیٛسه‌ ھه‌رمانه‌‌و ئیفووٙده‌كه‌ی و ھه‌مان به‌ن‌و ئیفوٙده‌كه‌یش به‌كارئاورد كه‌ ئاڎیچیٛ ئاڵتون و به‌نی وه‌نه‌وشه‌یی كاڵ و ئه‌رخه‌وانی و سوری توٙخ و كه‌تانی ناسكی ڕیٛسیای بیٛنیٛ."
                },
                {
                    "verse": 9,
                    "text": "باخه‌ڵه‌ پیروٙزه‌كیٛشا دروسه‌ كه‌رده‌، كه‌ چوار گوٙشیٛ بیٛ و دوه‌ وه‌ره‌ بیٛ، و جه‌ دریٛژینه‌ یه‌وه‌سێ و جه‌ پانیچه‌نه‌ یه‌وه‌سێ بیٛ."
                },
                {
                    "verse": 10,
                    "text": "چوار ڕیزیٛ جه‌ ته‌وه‌نای گران قیمه‌تیشا كه‌ردیٛ پۆشۆ، یوه‌م ڕیز ته‌وه‌نه‌كیٛش: یاقوتی سور و یاقوتی زه‌رد و زمڕودی سه‌وز بیٛنیٛ،"
                },
                {
                    "verse": 11,
                    "text": "و دوه‌م ڕیز ته‌وه‌نه‌ی پیروٙزه‌ییه‌ و یاقوتی كه‌وه‌ و ئه‌ڵماس،"
                },
                {
                    "verse": 12,
                    "text": "و یه‌ره‌م ڕیز یاقوتی زه‌عفه‌رانی و عه‌قیقی و عه‌قیقی موٙر بیٛ،"
                },
                {
                    "verse": 13,
                    "text": "و چواره‌م ڕیزیچ زمڕودی زه‌رد و ته‌وه‌نه‌و ئاشقبه‌نڎی و زمڕودی سور، و گردو ئینیشا دلیٛ قاپوٙڵه‌ی ئاڵتونه‌ینینه‌ نریاره‌."
                },
                {
                    "verse": 14,
                    "text": "و ژماره‌و ته‌وه‌نه‌كایچ دوانڎزه‌ بیٛنیٛ، و پۆ ھه‌ر ته‌وه‌نێشاوه‌ نامیٛ یوٙ جه‌ كوه‌ڕه‌كاو ئیسرائیلی ھوركڵاشیێبیٛ پیٛسه‌ موٙریٛ، تاوه‌كو نیشانده‌ریٛ دوانزه‌ عه‌شره‌ته‌كاو ئیسرائیلی با."
                },
                {
                    "verse": 15,
                    "text": "و په‌ی باخه‌ڵه‌ پیروٙزه‌كیٛچ زریٛ وادریێشا دروسه‌كه‌رده‌ جه‌ ئاڵتونی پوختی كه‌ پیٛسه‌ په‌لكا وادریێبیٛ."
                },
                {
                    "verse": 16,
                    "text": "و دویٛ قاپوٙڵیٛ ئاڵتونه‌ینیٛ و دوێ ئه‌ڵقیٛ ئاڵتونییٛشا دروسیٛ كه‌ردیٛ، و دوه‌ ئه‌ڵقه‌كیٛشا كه‌ردیٛ پۆ ئاخرو ھه‌ردوی لایاو باخه‌ڵه‌ پیروٙزه‌كیٛوه‌."
                },
                {
                    "verse": 17,
                    "text": "دوه‌ زره‌ وادریێكیٛ كه‌ جه‌ ئاڵتونی دروسیٛ كریێبیٛنیٛ، به‌ستیٛشا پۆ دوه‌ ئه‌ڵقه‌كاوه‌ كه‌ سه‌رو دوه‌ ئاخرو باخه‌ڵه‌ پیروٙزه‌كیٛوه‌ بیٛنیٛ."
                },
                {
                    "verse": 18,
                    "text": "و ھه‌ردوی ئاخیراو وه‌ریٛسه‌كاشا به‌ست پۆ ھه‌ردوی قاپوٙڵه‌كاوه‌ كه‌ سه‌رو شاناو ئیفوٙده‌كه‌یۆ ‌بیٛنیٛ ته‌ك‌و وه‌ریشۆ."
                },
                {
                    "verse": 19,
                    "text": "و دویٛ ئه‌ڵقیٛ ئاڵتونه‌ینیٛچشا دروسیٛ كه‌ردیٛ و كه‌ردیٛشا پۆ ھه‌ردوی ئاخرو باخه‌ڵه‌ پیروٙزه‌كیٛوه‌، پۆ لیٛوارو دیم‌و دلیٛ ئیفوٙده‌كه‌یۆ."
                },
                {
                    "verse": 20,
                    "text": "و ھه‌رپاسه‌ دویٛ ئه‌ڵقیٛ ئاڵتونه‌ینیٛ ته‌ریٛچشا دروسیٛ كه‌ردیٛ و كه‌ردیٛشا پۆ لای واری ھه‌ردوی سه‌رشاناو ئیفوٙده‌كه‌یۆ ته‌ك‌و وه‌ریۆ، نزیك‌و نه‌فه‌كه‌كه‌ی كه‌ كۆته‌بیٛ لای سه‌ری كه‌مه‌ربه‌نڎه‌و ئیفوٙده‌كه‌یۆ."
                },
                {
                    "verse": 21,
                    "text": "و ئه‌ڵقیٛ باخه‌ڵه‌پیروٙزه‌كیٛچشا به‌ستیٛ پۆ ئه‌ڵقاو ئیفوٙده‌كه‌یۆ به‌ به‌نی وه‌نه‌وشه‌یی كاڵ، په‌ی ئانه‌ی گنوٙ لای سه‌ری كه‌مه‌ربه‌نڎه‌و ئیفوٙده‌كه‌یۆ و په‌ی ئانه‌یچه‌ كه‌ باخه‌ڵه‌ پیروٙزه‌كیٛ نه‌كنیوٙوه‌ پۆ ئیفوٙده‌كه‌یۆ، و ھه‌رپا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 22,
                    "text": "وھه‌لاجه‌كه‌ كه‌واو ئیفوٙده‌كه‌یش به‌ته‌مامی دروس كه‌رد جه‌ به‌نی وه‌نه‌وشه‌یی كاڵی."
                },
                {
                    "verse": 23,
                    "text": "و وڵێوه‌یچ دلیٛ ڕاسه‌و كه‌واكه‌یۆ بیٛ پیٛسه‌ وڵه‌و ییٛخیٛ گجی، و چواردۆرو لیٛوارو ییٛخه‌كیٛ ورازیابیٛره‌ په‌ی ئانه‌ی نه‌دڕیوٙ."
                },
                {
                    "verse": 24,
                    "text": "و دۆرو دامنه‌و كه‌واكه‌یچه‌ره گوڵنگیٛ شیٛوه‌ ھه‌نارییٛشا دروسیٛ كه‌ردیٛ، جه‌ به‌نی وه‌نه‌وشه‌یی كاڵ و ئه‌رخه‌وانی و سوری توٙخ و جه‌ كه‌تانی نه‌رمی ڕیٛسیای."
                },
                {
                    "verse": 25,
                    "text": "و زنگڵه‌كیٛچش جه‌ ئاڵتونی پوختی دروسیٛ كه‌ردیٛ، و چه‌نی گوڵه‌نگه‌كا كه‌ردیٛش پۆ دامنه‌و لای واری كه‌وا دامنه‌ دریٛژه‌كه‌یۆ، به‌ جوٙرێوه‌ كه‌ ھه‌ر زنگڵێوه‌ كۆته‌ بیٛ به‌ین‌و دویٛ گوڵه‌نگا،"
                },
                {
                    "verse": 26,
                    "text": "و زنگڵێوه‌ و گوڵه‌نگێوه‌ و زنگڵێوه‌ و گوڵه‌نگێوه‌، پا شیٛوه‌ پۆ چواردۆرو دامنه‌و كه‌واكه‌یره‌ نیێشه‌ره‌ به‌ مه‌خسه‌‌ڎو خزمه‌ڎ كه‌رده‌ی، ھه‌ر پا شیٛوه‌ كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 27,
                    "text": "و ھه‌لاجه‌كیٛ چیٛر كه‌وێكیٛچشا په‌ی ھارونی و كوڕه‌كاش جه‌ كه‌تانی ناسكی چنیای دروسیٛ كه‌ردیٛ،"
                },
                {
                    "verse": 28,
                    "text": "میٛزه‌ره‌كه‌ و ته‌ویٛڵبه‌نڎه‌كه‌ جه‌ كه‌تانی ناسكی چنیای بیٛنیٛ و جله‌كاو چیٛری كه‌تانی ناسكی ڕیٛسیای بیٛنیٛ"
                },
                {
                    "verse": 29,
                    "text": "و كه‌مه‌ربه‌نڎه‌كیٛچ جه‌ كه‌تانی ناسكی ڕیٛسیای و به‌نی وه‌نه‌وشه‌یی كاڵ و ئه‌رخه‌وانی و سوری توٙخی بیٛ، به‌ ده‌س‌و ھه‌لاج‌و ڕه‌نگێوه‌، پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 30,
                    "text": "و ته‌ویٛڵبه‌نڎێوه‌یچشا دروس كه‌رد جه‌ ئاڵتونی پوختی كه‌ تاجه‌‌و پیروٙزی بیٛ، و پیٛسه‌ موٙریٛ سه‌رشاوه‌ ھوركڵاشت: (پیروٙزی په‌ی یه‌ھوای.)"
                },
                {
                    "verse": 31,
                    "text": "و ته‌ویٛڵبه‌نڎه‌كه‌شا به‌ به‌نێوه‌ وه‌نه‌وشه‌یی كاڵی به‌ست پۆ لای سه‌ری میٛزه‌ره‌كه‌یۆ، پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 32,
                    "text": "ھه‌رپۆچی گردو ھه‌رماناو نشینگه‌و خوڎای‌ و چاڎره‌و چه‌مپه‌نه‌كۆته‌ی دماجار ته‌مامیٛ كریێ، و خه‌ڵك‌و ئیسرائیلیچ گردو ئا چیٛواشا كه‌ردیٛ كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 33,
                    "text": "و نشینگه‌و خوڎای و چاڎره‌كیٛشا به‌ گردو قاپه‌كاش و قولاپه‌كاش و سیٛره‌كاش و چوٙمه‌یته‌كاش و پایه‌كاش و بنكه‌كاشۆ ئاوردیٛشا په‌ی لاو موسای،"
                },
                {
                    "verse": 34,
                    "text": "و پوٙشه‌ره‌كه‌یچ كه‌ جه‌ پوٙس‌و به‌رانی بیٛ و ڕه‌نگ كریابیٛ به‌ ڕه‌نگی سور، و پوٙشه‌ره‌كه‌ی ته‌ریچ كه‌ جه‌ پوٙسی قایمی بیٛ، و په‌رده‌كه‌ كه‌ یاگیٛ پیروٙزه‌ جه‌ یاگیٛ پیروٙزته‌ریٛ جیاكه‌روٙوه‌،"
                },
                {
                    "verse": 35,
                    "text": "و سنڎوٙق‌و شاھیٛڎی و چوٙمه‌یته‌كاو ھورگیٛرته‌ی و سه‌رقاپاخ‌و سنڎوٙقه‌كه‌ی،"
                },
                {
                    "verse": 36,
                    "text": "و میٛزه‌كیٛ و گردو قاپوقاچاخه‌كاش و نانی پیٛشكه‌ش كریا په‌ی یه‌ھوای."
                },
                {
                    "verse": 37,
                    "text": "و چراودانه‌كه‌یچ كه‌ جه‌ ئاڵتونی پوختی بیٛ و چراوه‌كاش كه‌ به‌ ڕیز نریێبیٛنیٛره‌، و گردو كه‌لوپه‌له‌كاش و زه‌یتیچ په‌ی ڕوٙشنایی،"
                },
                {
                    "verse": 38,
                    "text": "و قوربانگا ئاڵتونه‌ینه‌كه‌ و زه‌یت‌و ده‌سنیشان كه‌رده‌ی و بخوردی وه‌شبوٙ و په‌رده‌و ڕاڕه‌وو چاڎره‌كیٛ،"
                },
                {
                    "verse": 39,
                    "text": "و قوربانگا بڕوٙنڎزییه‌كه‌ و حه‌سیره‌ بڕوٙنڎزییه‌كه‌ش و چوٙمه‌یته‌كاش و گرد‌و قاپوقاچاخه‌كاش و ته‌شته‌ گۆره‌كه‌ و بنكه‌كه‌ش،"
                },
                {
                    "verse": 40,
                    "text": "و په‌رده‌كاو حه‌وشه‌كیٛ به‌ كوٙڵه‌كه‌كاش و بنكه‌كاشۆ و په‌رده‌و ده‌روازه‌و حه‌وشه‌كیٛ و وه‌ریٛسه‌كیٛش و میٛخه‌كاش و گردو قاپوقاچاخه‌كا‌و خزمه‌ت‌و نشینگه‌‌و خوڎای كه‌ په‌ی چاڎره‌و چه‌مپه‌نه‌كۆته‌‌ی بیٛ،"
                },
                {
                    "verse": 41,
                    "text": "و جلوبه‌رگه‌ چنیێكیٛ، ئانیٛ كه‌ كاھینه‌كیٛ پوٙشیٛنیٛشا په‌ی خزمه‌ڎ كه‌رده‌ی یاگیٛ پیروٙزیٛ، و جله‌ پیروٙزه‌كیٛ ھارونی كاھینی و كوڕه‌كاش."
                },
                {
                    "verse": 42,
                    "text": "ھه‌رپۆچی خه‌ڵك‌و ئیسرائیلیچ گردو ئا چیٛواشا كه‌ردیٛ به‌پاو ئا ڕانماییا كه‌ یه‌ھوای فه‌رمانه‌ش كه‌ردیٛبیٛ به‌ موسای."
                },
                {
                    "verse": 43,
                    "text": "و موسایچ ته‌ماشه‌و گردو ھه‌رمانه‌كیٛش كه‌رد و سه‌رنجه‌ش دا خه‌ڵكه‌كه‌ ڕیٛك ئانه‌شا كه‌رده‌ن كه‌ یه‌ھوا فه‌رمانه‌ش په‌نه‌ كه‌ردیٛبیٛنیٛ، ھه‌رپۆچی موسا به‌ره‌كه‌ڎداریٛش كه‌ردیٛ."
                }
            ]
        },
        {
            "chapter": 40,
            "audio_link": "https://media.ipsapps.org/hac/hac-audio/EXO_040.mp3",
            "verses": [
                {
                    "verse": 1,
                    "text": "ئینجا یه‌ھوا به‌ موسایش فه‌رماوا:"
                },
                {
                    "verse": 2,
                    "text": "(جه‌ یوه‌م ڕوٙو مانگه‌و یویٛ نشینگه‌و خوڎای كه‌ چاڎره‌و چه‌مپه‌نه‌كۆته‌ینه‌ ھورده‌."
                },
                {
                    "verse": 3,
                    "text": "و سنڎوٙق‌و شاھیٛڎیش چه‌نه‌ بنیه‌ره‌، و په‌شته‌و په‌رده‌ تایبه‌ته‌كه‌ینه‌ شاره‌شۆ."
                },
                {
                    "verse": 4,
                    "text": "و میٛزه‌كیٛچ به‌ری چوه‌رۆ و كه‌لوپه‌له‌كا كه‌ ئینێ سه‌رشۆ ڕیٛكیٛشا وزی و چراودانه‌كه‌یچ به‌ری چوه‌رۆ و چراوه‌كاش ھورمڎه‌ی )."
                },
                {
                    "verse": 5,
                    "text": "و قوربانگا‌و بخوردانه‌كه‌یچ كه‌ جه‌ ئاڵتونیا وه‌روده‌م‌و سنڎوٙق‌و شاھیٛڎینه‌ بنیه‌ره‌، و په‌رده‌كه‌ كه‌ ھین‌و ڕاڕه‌وو نشینگه‌‌و خوڎایا ھورش واسه‌."
                },
                {
                    "verse": 6,
                    "text": "و وه‌روده‌م‌و ڕاڕه‌و‌و چاڎره‌و چه‌مپه‌نه‌كۆته‌ینه‌ كه‌ نشینگه‌‌و خوڎایا، قوربانگاو قوربانی سوٙچناكه‌ی بنیه‌ره‌."
                },
                {
                    "verse": 7,
                    "text": "و ته‌شته‌ گۆره‌كه‌یچ جه‌به‌ین‌و چاڎره‌‌و چه‌مپه‌نه‌كۆته‌ی و قوربانگاكه‌ینه‌ بنیه‌ره‌، و دماته‌ر ئاویش كه‌ره‌نه‌."
                },
                {
                    "verse": 8,
                    "text": "و حه‌وشه‌كیٛچ مه‌رزنه‌ره‌، و په‌رده‌‌و ده‌روازه‌و حه‌وشه‌كیٛچ ھورواسه‌."
                },
                {
                    "verse": 9,
                    "text": "و زه‌یت‌و ده‌سنیشان كه‌رده‌كه‌ی به‌ره‌ و نشینگه‌‌و خوڎای و گردو ئا كه‌لوپه‌لا كه‌ ئینێ چه‌نه‌ش چه‌ربیٛشا كه‌ره‌ په‌نه‌ش، و پیروٙزیٛشا كه‌ره‌، و پینه‌یچه‌ قاپوقاچاخه‌كیٛ پیروٙزیٛ با."
                },
                {
                    "verse": 10,
                    "text": "و قوربانگاو قوربانی سوٙچناكه‌ی و گردو قاپوقاچاخه‌كاش ده‌سنیشانیٛ كه‌ره‌، و قوربانگاكه‌ی پیروٙزكه‌ره‌ و پینه‌یچه‌ قوربانگاكه‌ به‌ته‌مامی پیروٙز بوٙ."
                },
                {
                    "verse": 11,
                    "text": "و به‌ ھه‌مان شیٛوه‌یچ ته‌شته‌ گۆره‌كه‌ و بنكه‌كه‌یچش ده‌سنیشانیٛ كه‌ره‌ و پیروٙزیٛشا كه‌ره‌."
                },
                {
                    "verse": 12,
                    "text": "و ئینجا ھارون و كوڕه‌كایچش باره‌ په‌ی لاو ڕاڕه‌و‌ه‌و چاڎره‌و چه‌مپه‌نه‌كۆته‌ی و به‌ ئاوی شوٙره‌شا."
                },
                {
                    "verse": 13,
                    "text": "و جلوبه‌رگه‌ پیروٙزه‌كا كه‌ره‌نه‌ وه‌ر‌و ھارونی و ده‌سنیشانش كه‌ره‌ و پیروٙزش كه‌ره‌ په‌ی ئانه‌ی پیٛسه‌ كاھینێوه‌ خزمه‌تم كه‌روٙ."
                },
                {
                    "verse": 14,
                    "text": "و كوڕه‌كایچش باره‌ وه‌رۆ چیٛركه‌وایه‌كا كه‌ره‌نه‌ وه‌رشا."
                },
                {
                    "verse": 15,
                    "text": "و ده‌سنیشانیٛشا كه‌ره‌ پا شیٛوه‌ی كه‌ تاته‌شا ده‌سنیشانڎ كه‌رد، په‌ی ئانه‌ی پیٛسه‌ كاھینی خزمه‌تم كه‌را، و به‌دڵنیایی خزمه‌ڎكه‌رده‌یه‌كه‌یچشا بوٙ به‌ كاھینایه‌تیێوه‌ به‌رده‌وام په‌ی گردو وه‌چه‌كاشا.)"
                },
                {
                    "verse": 16,
                    "text": "ھه‌رپۆچی موسایچ گردو ئا چیٛواشه‌ كه‌ردیٛ كه‌ یه‌ھوا فه‌رمانه‌ش په‌نه‌ كه‌رده‌بیٛ، جا ھه‌ر پا شیٛوه‌شه‌ كه‌رد."
                },
                {
                    "verse": 17,
                    "text": "و جه‌ یوه‌م ڕوٙو مانگه‌و یوه‌می جه‌ ساڵیٛ دوه‌میٛ ، نشینگه‌‌و خوڎای ھوردریا."
                },
                {
                    "verse": 18,
                    "text": "و موسایچ نشینگه‌و خوڎایش ھوردا و بنكه‌كیٛ و چوار سیٛره‌كیٛش مه‌رزنێره‌ و چوٙمه‌یته‌كیٛش كیٛشتیٛنه‌ و كوٙڵه‌كه‌كیٛچش به‌رزیٛ كه‌ردیٛوه‌."
                },
                {
                    "verse": 19,
                    "text": "و چاڎره‌كیٛچش دا مل‌و نشینگه‌كه‌‌و خوڎایره‌، و ئا پوٙشه‌ره‌یچ كه‌ په‌ی دیم‌و جبه‌ری بیٛ داش ملشه‌ره‌، پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 20,
                    "text": "و دوه‌ ته‌وه‌نه‌ پانه‌كیٛش به‌ردیٛ و وستیٛش دلیٛ سنڎوٙقه‌كه‌ی و چوٙمه‌یته‌كیٛچش كیٛشتیٛنه‌ دلیٛ ئه‌ڵقه‌كاو سنڎوٙق‌و شاھیٛڎی، و سه‌رقه‌پاخ‌و سنڎوٙقه‌كه‌یچش وست سه‌رو سنڎوٙقه‌كه‌ی."
                },
                {
                    "verse": 21,
                    "text": "و ئینجا سنڎوٙقه‌كه‌ش به‌رد دلیٛ نشینگه‌و خوڎای، و په‌رده‌كه‌ كه‌ یاگیٛ پیروٙزه‌ جه‌ یاگیٛ پیروٙزته‌ری جیاكه‌روٙوه مه‌رزناشه‌ره‌ به‌ مه‌خسه‌ڎو پاریٛزنای سنڎوٙق‌و شاھیٛڎی جه‌ وینای، پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 22,
                    "text": "ئینجا میٛزه‌كیٛچش به‌رده‌ دلیٛ چاڎره‌و چه‌مپه‌نه‌كۆته‌ی، و چا ته‌كۆ نیاشه‌ره‌ كه‌ ڕوه‌و سه‌راونڎ بیٛ، جه‌ دیم‌و جبه‌رو په‌رده‌كه‌یۆ."
                },
                {
                    "verse": 23,
                    "text": "و وه‌روده‌م‌و یه‌ھواینه‌ نان‌و سه‌رو میٛزه‌كیٛش ڕیٛك وست پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 24,
                    "text": "و چراودانه‌كه‌یچش دلیٛ چاڎره‌و چه‌مپه‌نه‌كۆته‌ینه‌ نیاره‌ وه‌رانوه‌رو میٛزه‌كیٛوه‌ ته‌ك‌و ئا لته‌‌و نشینگه‌‌و خوڎایۆ كه‌ لاو وارینیۆ بیٛ."
                },
                {
                    "verse": 25,
                    "text": "وه‌روده‌م‌و یه‌ھواینه‌، چراوه‌كیٛش مه‌رزنێره‌ پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 26,
                    "text": "ئینجا وه‌روده‌م‌و په‌رده‌كه‌و دلیٛ چاڎره‌و چه‌مپه‌نه‌كۆته‌ینه‌ قوربانگا ئاڵتونه‌ینه‌كه‌ش نیاره‌."
                },
                {
                    "verse": 27,
                    "text": "و بخوردی وه‌شبوٙیچش سه‌رۆ سوٙچنا پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 28,
                    "text": "و په‌رده‌كه‌یچش ھورواست په‌ی ڕاڕه‌وو نشینگه‌‌و خوڎای."
                },
                {
                    "verse": 29,
                    "text": "و پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای ئاڎیچ قوربانگا‌و قوربانی سوٙچنایه‌كه‌یش وه‌روده‌م‌و ڕاڕه‌وو نیشگه‌و خوڎای و چاڎره‌و چه‌مپه‌نه‌كۆته‌ینه‌ نیاره‌، و سه‌رو قوربانگاكه‌یۆ قوربانی سوٙچنای و قوربانی خه‌له‌ و خه‌رمانیش پیٛشكه‌ش كه‌رد."
                },
                {
                    "verse": 30,
                    "text": "و ته‌شته‌ گۆره‌كه‌یچش جه‌به‌ین‌و چاڎره‌و چه‌م په‌نه‌كۆته‌ینه‌ و قوربانگاكه‌ینه‌ نیاره‌ و دماته‌ر په‌ڕش كه‌رد ئاوی په‌ی شوٙرته‌ی."
                },
                {
                    "verse": 31,
                    "text": "و موسا و ھارون و كوڕه‌كیٛش ده‌س و پاشا شوٙریٛنیٛ په‌نه‌ش،"
                },
                {
                    "verse": 32,
                    "text": "وه‌ختێ لویٛنیٛ دلیٛ چاڎره‌و چه‌مپه‌نه‌كۆته‌ی یان وه‌ختێ نزیكیٛ بیٛنیٛوه‌ جه‌ قوربانگاكه‌ی، ویٛشا شوٙریٛنیٛ پا شیٛوه‌ی كه‌ یه‌ھوا فه‌رمانه‌ش كه‌ردیٛبیٛ به‌ موسای."
                },
                {
                    "verse": 33,
                    "text": "و موسایچ حه‌وشه‌كیٛ چواردۆرو نشینگه‌و خوڎای و قوربانگایش مه‌رزناره‌، و په‌رده‌و ده‌روازه‌و حه‌وشه‌كیٛش ھورواست، جا پاسه‌ ھه‌رمانه‌كاش ته‌مامنێ."
                },
                {
                    "verse": 34,
                    "text": "ئینجا ھه‌وره‌كه‌یچ چاڎره‌و چه‌م په‌نه‌كۆته‌یش پوٙژناره‌، و شكوٙمه‌نڎی یه‌ھوایچ نشینگه‌و خوڎایش په‌ڕ كه‌رد.)"
                },
                {
                    "verse": 35,
                    "text": "ئیتر موسا نه‌تاواش بلوٙ دلیٛ چاڎره‌و چه‌مپه‌نه‌كۆته‌ی، چونكه‌ ھه‌وره‌كه‌ سه‌رو چاڎره‌كیٛوه‌ بیٛ و شكوٙمه‌نڎی یه‌ھوای نشینگه‌كه‌ش په‌ڕش كه‌رده‌بیٛ."
                },
                {
                    "verse": 36,
                    "text": "و ھه‌روه‌ختێ ھه‌وره‌كه‌ سه‌رو چاڎره‌كیٛوه‌ لاشیێ، ئانه‌ ئا وه‌خته‌ خه‌ڵك‌و ئیسرائیلی گنیٛنیٛ ڕا په‌ی گه‌شته‌كه‌یشا."
                },
                {
                    "verse": 37,
                    "text": "به‌ڵام ئه‌گه‌ر ھه‌وره‌كه‌ به‌رزنه‌بیێوه‌، ئانه‌ ئاڎیٛ گه‌شت نه‌كه‌ریٛنیٛ ھه‌تا ڕوٙو به‌رزبیه‌یۆ ھه‌وره‌كه‌ی."
                },
                {
                    "verse": 38,
                    "text": "چونكه‌ به‌ دریٛژایی گردو گه‌شته‌كاشا، ھه‌ورو یه‌ھوای ڕوٙنه‌ سه‌رو نشینگه‌‌كه‌‌یۆ بیٛ، و شه‌ویٛچه‌نه‌ ھه‌ور و ئاییٛر بیٛ، وه‌رو چه‌ماو گردو خه‌ڵك‌و ئیسرائیلیۆ."
                }
            ]
        }
    ]
}