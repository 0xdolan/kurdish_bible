{
    "book": "John",
    "book_number": "43",
    "chapters": [
        {
            "chapter": 1,
            "audio_link": "https://media.ipsapps.org/hac/hac-audio/JHN_001.mp3",
            "verses": [
                {
                    "verse": 1,
                    "text": "1 جه‌ ئه‌زه‌ڵۆ وشه‌كه‌ بیٛ، وشه‌كه‌ لاو خوڎایۆ بیٛ، وشه‌كه‌ ویٛش خوڎا بیٛ."
                },
                {
                    "verse": 2,
                    "text": "ئاڎ ھه‌ر جه‌ ئه‌زه‌ڵۆ لاو خوڎایۆ بیٛ."
                },
                {
                    "verse": 3,
                    "text": "گردو چیٛوه‌كا پاڎی ئامێ بیه‌ی، به‌بیٛ ئاڎی ھیچ چیٛوێ نامان بیه‌ی، چانه‌ی كه‌ ئیسه‌ ئامان بیه‌ی."
                },
                {
                    "verse": 4,
                    "text": "چاڎینه‌ ژیوای بیٛ، و ژیوایه‌كه‌ ڕوٙشنایی ئینسانی بیٛ."
                },
                {
                    "verse": 5,
                    "text": "و ڕوٙشنایی دلیٛ تاریكینه‌ دره‌وشیوٙوه‌، و تاریكی زاڵ مه‌بوٙ ملشه‌ره‌."
                },
                {
                    "verse": 6,
                    "text": "پیێوه‌ جه‌ئه‌ڎێ بی، كه‌ خوڎای كیاسته‌بیٛ، نامیٛش یوٙحه‌نا بیٛ."
                },
                {
                    "verse": 7,
                    "text": "ئاڎ ئاما تا بوٙ به‌ شاھیٛڎێوه‌، ده‌رباره‌و ڕوٙشناییه‌كه‌ی شاھیٛڎی بڎوٙ، په‌ی ئانه‌ی گردو ئینسانی جه‌ڕاو ئاڎیۆ باوڕبارا."
                },
                {
                    "verse": 8,
                    "text": "ئاڎ ویٛش ڕوٙشناییه‌كه‌ نه‌بیٛ، به‌ڵكو ئاما تاوه‌كو ده‌رباره‌و ڕوٙشناییه‌كه‌ی شاھیٛڎی بڎوٙ."
                },
                {
                    "verse": 9,
                    "text": "ڕوٙشناییه‌ ڕاسته‌قینه‌كه‌ كه‌ ڕوٙشنایی مڎوٙ به‌ گرد ئینسانێوه‌، ئای ئیٛ په‌ی دنیێ."
                },
                {
                    "verse": 10,
                    "text": "ئاڎ دنیانه‌ بیٛ، و جه‌ڕاو ئاڎیۆ دنیا په‌یڎابیه‌، به‌ڵام خه‌ڵك‌و دنیێ ئاڎشا نه‌شناسا."
                },
                {
                    "verse": 11,
                    "text": "ئاڎ ئاما په‌ی لاو خه‌ڵكه‌كه‌ی كه‌ ھینیٛ ویٛشه‌نیٛ، به‌ڵام ئاڎیٛ قه‌بوڵشا نه‌كه‌رد."
                },
                {
                    "verse": 12,
                    "text": "به‌ڵام گردو ئانیشا كه‌ قه‌بوڵشا كه‌رد و باوڕشا ئاورد به‌ نامیٛش، ده‌سه‌ڵاتش دێ په‌نه‌ تاوه‌كو با به‌ زاڕوٙڵیٛ خوڎای."
                },
                {
                    "verse": 13,
                    "text": "ئانیٛ كه‌ جه‌ئه‌ڎێ بییٛ نه‌ به‌ ونیٛ، نه‌ به‌ سروشت‌و ئینسانی، نه‌ به‌ مه‌یل‌و ئینسانی، به‌ڵكو به‌ مه‌یل‌و خوڎای."
                },
                {
                    "verse": 14,
                    "text": "و وشه‌كه‌ بی به‌ ئینسان و دلیٛمانه‌ ئه‌وانیشته‌ بی، و شكوٙمه‌نڎی ئاڎیما وینا، شكوٙمه‌نڎی كوڕی تاقانه‌و تاته‌ی، په‌ڕ جه‌ نیٛعمه‌ت و ڕاسی."
                },
                {
                    "verse": 15,
                    "text": "یوٙحه‌نا جه‌باره‌و ئاڎیۆ شاھیٛڎیش دا و ھاوارش كه‌رد و واتش: (ئینه‌ ئانه‌ن كه‌ جه‌باره‌شۆ واتم: [ئاڎ كه‌ دماو من مێ گۆره‌ته‌را جه‌ من، چونكه‌ وه‌ڵیٛ ئانه‌ینه‌ من جه‌ئه‌ڎێ بو، ئاڎ بیه‌ن.])"
                },
                {
                    "verse": 16,
                    "text": "جه‌ په‌ڕی خه‌زیٛنه‌و ئاڎیۆ، گردما نیٛعمه‌ت شوٙنه‌و نیٛعمه‌تیره‌ ھورما گیٛرته‌ن."
                },
                {
                    "verse": 17,
                    "text": "چونكه‌ شه‌ریٛعه‌ت جه‌ڕاو موسایۆ دریا، به‌ڵام نیٛعمه‌ت و ڕاسی جه‌ڕاو عیسای مه‌سیٛحیۆ ئامێ."
                },
                {
                    "verse": 18,
                    "text": "ھه‌رگیز كه‌س خوڎاش نه‌ڎیه‌ن، به‌ڵام كوڕه‌ تاقانه‌و خوڎای ئانه‌ی كه‌ ئینا باوشه‌و تاته‌ینه‌، ئاڎ خوڎاش ئه‌رمانا."
                },
                {
                    "verse": 19,
                    "text": "ئیسه‌یچ ئینه‌ شاھیٛڎیه‌كه‌و یوٙحه‌نایا وه‌ختێ جه‌ شارو ئوٙرشه‌لیمیۆ جوله‌كه‌كیٛ بازێ جه‌ كاھینه‌كا و لیٛڤیه‌كاشا كیاستیٛ په‌ی لایش تاوه‌كو چه‌نه‌ش په‌رسا: (توٙ كیٛنی؟)"
                },
                {
                    "verse": 20,
                    "text": "و دڎانش نیاپوٙره‌ و حاشاش نه‌كه‌رده‌، به‌ڵكو به‌ئاشكرا واتش: (من مه‌سیٛح نیه‌نا.)"
                },
                {
                    "verse": 21,
                    "text": "چه‌نه‌شا په‌رسا: (ئه‌ی توٙ كیٛنی، ئه‌لیاسنی؟) جوابش داوه‌ و واتش: (ئاڎ نیه‌نا) ئینجا په‌رساشا: (ئه‌ی پیٛغه‌مه‌ره‌كه‌نی؟) جوابش داوه‌ و واتش: (نه‌خێر.)"
                },
                {
                    "verse": 22,
                    "text": "ئینجا چه‌نه‌شا په‌رسا: (خاسا، توٙ كیٛنی؟، واچه‌ما په‌نه‌ تاوه‌كو جوابێوه‌ به‌رمیٛوه‌ په‌ی گردو ئانیشا كه‌ ئیٛمه‌شا كیاستیٛنمیٛ، چیٛش ماچی ده‌رباره‌و ویٛڎ؟)"
                },
                {
                    "verse": 23,
                    "text": "واتش:"
                },
                {
                    "verse": 24,
                    "text": "ئیسه‌یچ ئاڎیٛ لاو فه‌ریسییه‌كاوه‌ كیانریێبیٛنیٛ."
                },
                {
                    "verse": 25,
                    "text": "ھه‌رپۆچی چه‌نه‌شا په‌رسا و په‌نه‌شا واڎ: (خاسا، توٙ نه‌ مه‌سیٛحنی و نه‌ ئه‌لیاسنی و نه‌ پیٛغه‌مه‌ره‌كه‌نی، ئیتر په‌ی چیٛشی خه‌ڵكی جه‌ ئاویٛ ھوركیٛشی؟)"
                },
                {
                    "verse": 26,
                    "text": "یوٙحه‌نا جوابش دێوه‌ و واتش: (من جه‌ ئاویٛ ھوركیٛشو، به‌ڵام دلیٛ شمه‌نه‌ كه‌سێوه‌ مدرانه‌ره‌ كه‌ شمه‌ مه‌شناسدیٛش،"
                },
                {
                    "verse": 27,
                    "text": "ته‌نانه‌ڎ ھه‌رچنڎه‌ دماو منۆ مێ، به‌ڵام من شایسته‌و ئانه‌ی نیه‌نا كه‌ به‌ن‌و پاڵه‌یه‌كاش كه‌رووه‌.)"
                },
                {
                    "verse": 28,
                    "text": "ئینه‌ جه‌ شارو بێتعه‌نیاینه‌ ڕوه‌شدا په‌شته‌و ڕوٙخانه‌و ئه‌رده‌نیۆ، چا یاگیٛنه‌ كه‌ یوٙحه‌نا خه‌ڵكی جه‌ ئاویٛ ھوركیٛشیٛ."
                },
                {
                    "verse": 29,
                    "text": "ڕوێ دماته‌ر یوٙحه‌نا عیسای مه‌سیٛحش وینا كه‌ مایمێ په‌ی لایش و واتش: (ته‌ماشه‌و وه‌ره‌و خوڎای كه‌ردیٛ كه‌ گوناحیٛ خه‌ڵك‌و دنیێ لابه‌روٙ!"
                },
                {
                    "verse": 30,
                    "text": "ئینه‌ ئا كه‌سه‌نه‌ كه‌ جه‌باره‌شۆ واتم: [پیێوه‌ دماو من مێ كه‌ جه‌ من گۆره‌ته‌را، چونكه‌ وه‌ڵیٛ منه‌نه‌ ئاڎ بیه‌ن.]"
                },
                {
                    "verse": 31,
                    "text": "ته‌نانه‌ڎ منیچ نه‌شناسام كه‌ ئاڎ كیٛن، به‌ڵام ئامانیٛ جه‌ ئاویٛ ھوركیٛشو تاوه‌كو ئاڎ بشناسیوٙ به‌ خه‌ڵك‌و ئیسرائیلی.)"
                },
                {
                    "verse": 32,
                    "text": "و یوٙحه‌نا شاھیٛڎیش دا و واتش: (ڕوٙحه‌كه‌م وینا كه‌ جه‌ ئاسمانۆ پیٛسه‌ كاوه‌ترێوه‌ ئای ئیٛره‌ وار و سه‌رشۆ نیشتۆ."
                },
                {
                    "verse": 33,
                    "text": "من نه‌شناسام، به‌ڵام ئانه‌ی كه‌ منش كیاستا تاوه‌كو جه‌ ئاویٛ ھوركیٛشو په‌نه‌ش فه‌رماوانیٛ: [سه‌رو ھه‌ركه‌سێوه‌ ڕوٙحه‌كه‌ڎ وینا كه‌ میٛره‌وار و سه‌رشۆ نیشوٙوه‌، ئانه‌ ئا كه‌سه‌نه‌ كه‌ جه‌ ڕوٙحی پیروٙزی ھوٙركیٛشوٙ.]"
                },
                {
                    "verse": 34,
                    "text": "من ویٛم وینانم و شاھیٛڎیم دان كه‌ ئانه‌ كوڕو خوڎایا.)"
                },
                {
                    "verse": 35,
                    "text": "ڕوێ دماته‌ر جارێوه‌ته‌ر چاگه‌ یوٙحه‌نا مدرابیٛره‌ چه‌نی دویٛ جه‌ شوٙنكۆته‌كاش،"
                },
                {
                    "verse": 36,
                    "text": "و عیساش وینا كه‌ لوای لویٛ ڕاره‌ و واتش: (بڎیه‌یدیٛ، ئه‌ھا وه‌ره‌و خوڎای!)"
                },
                {
                    "verse": 37,
                    "text": "وه‌ختێ دوه‌ شوٙنكۆته‌كیٛ یوٙحه‌نای ئینه‌شا ژنی، كۆتیٛ شوٙنه‌و عیسای."
                },
                {
                    "verse": 38,
                    "text": "و عیسا لاش كه‌ردۆ و دیش كه‌ ئاڎیٛ ئینێ شوٙنیشۆ ھه‌رپۆچی چه‌نه‌ش په‌رسێ: (شوٙنه‌و چیٛشیره‌ گیٛڵدیٛ؟) ئاڎیچیٛ په‌نه‌شا واڎ: (ڕابی، یانیٛ ماموٙسا، چكوٙ مه‌نیۆ؟)"
                },
                {
                    "verse": 39,
                    "text": "په‌نه‌ش فه‌رماوێ: (به‌یدیٛ و ویندیٛ) ھه‌رپۆچی ئاڎیٛ لوێ و ویناشا كه‌ چكوٙمه‌نیٛوه‌، و ئا ڕوه‌ چه‌نی ئاڎی مه‌نیٛوه‌ كه‌ دۆروبه‌رو سه‌عاڎ چوارو دما نیمه‌ڕوٙی بیٛ."
                },
                {
                    "verse": 40,
                    "text": "ئه‌ندراوس‌و براو شه‌معون په‌تروٙسی یوٙ بیٛ جه‌ دوه‌ كه‌سه‌كا كه‌ ژنیشا یوٙحه‌نا چیٛشش واڎ، ھه‌رپۆچی كۆتیٛ شوٙنه‌و عیسای."
                },
                {
                    "verse": 41,
                    "text": "ئه‌وه‌ڵجار ئه‌ندراوس شه‌معونی براش یوٙستشۆ و په‌نش واڎ: (مه‌سیٛحما یوٙستۆ.) یانیٛ ده‌سنیشان كریاكه‌."
                },
                {
                    "verse": 42,
                    "text": "و ئاوردش په‌ی لاو عیسای و عیسایچ چه‌مش بڕیه‌نه‌ و فه‌رماواش: (توٙ شه‌معون‌و كوڕو یوٙحه‌ناینی، به‌ڵام به‌ سیٛفاس چڕیه‌ی) یانیٛ په‌تروٙس."
                },
                {
                    "verse": 43,
                    "text": "ڕوێ دماته‌ر عیسا قه‌رارش دا كه‌ بلوٙ په‌ی جه‌لیلی، و چاگه‌ فیلیپوٙسش یوٙستۆ، و فه‌رماواش: (گنه‌ شوٙنیم.)"
                },
                {
                    "verse": 44,
                    "text": "ئیسه‌یچ فیلیپوٙس خه‌ڵك‌و بێتسه‌یدای بیٛ، شاره‌كه‌و ئه‌ندراوسی و په‌تروٙسی."
                },
                {
                    "verse": 45,
                    "text": "فیلیپوٙسیچ نه‌سه‌نائیٛلش یوٙستۆ و په‌نه‌ش واڎ: (ئانه‌ی كه‌ موسا جه‌ ته‌وراته‌نه‌ و پیٛغه‌مه‌ره‌كیٛچ ده‌رباره‌ش نویسته‌نشا یوٙسته‌نماوه‌، عیسای ناسری كوڕو یوٙسفی.)"
                },
                {
                    "verse": 46,
                    "text": "نه‌سه‌نائیٛلیچ په‌نه‌ش واڎ: (ئایا چیٛوی خاس جه‌ ناسیٛره‌نه‌ ھورگنوٙ؟) فیلیپوٙسیچ په‌نه‌ش واڎ: (بوٙ و وینه‌.)"
                },
                {
                    "verse": 47,
                    "text": "وه‌ختێ عیسا نه‌سه‌نائیٛلش دی كه‌ نزیك بیٛوه‌ چه‌نه‌ش، ھه‌رپۆچی جه‌باره‌شۆ فه‌رماواش: (ئه‌ئینه‌نه‌ ئیسرائیلی ڕاسته‌قینه‌ كه‌ چاڎینه‌ ھیچ فیٛڵێوه‌ نیه‌نه‌.)"
                },
                {
                    "verse": 48,
                    "text": "نه‌سه‌نائیٛلیچ په‌نه‌ش واڎ: (چه‌نی مشناسیم؟) عیسایچ جوابش داوه‌ و فه‌رماواش: (وه‌ڵیٛ ئانه‌ینه‌ فیلیپوٙس چڕوٙڎ وه‌نه‌ توٙم وینای وه‌ختێ چیٛرو دارھه‌نجیره‌كه‌ینه‌ بیٛنی.)"
                },
                {
                    "verse": 49,
                    "text": "نه‌سه‌نائیٛلیچ جوابش داوه‌ و واتش: (ڕابی، توٙ كوڕو خوڎاینی، پاشاو ئیسرائیلینی.)"
                },
                {
                    "verse": 50,
                    "text": "عیسایچ جوابش داوه‌ و په‌نه‌ش فه‌رماوا: (باوڕماری ته‌نیا وه‌روئانه‌ی كه‌ په‌نه‌م واتی توٙم وینای وه‌ختێ چیٛرو دارھه‌نجیره‌كه‌ینه‌ بیٛنی؟ توٙ چیٛویٛ چینه‌یه‌ گۆره‌ته‌ریٛ وینی.)"
                },
                {
                    "verse": 51,
                    "text": "و په‌نه‌ش فه‌رماوا: (ڕاسیڎ په‌نه‌ ماچو وینی ئاسمان كریوٙوه‌ و فریشته‌كاو خوڎای ھوروه‌زا و وه‌زاره‌ سه‌رو كوڕو ئینسانی.)"
                }
            ]
        },
        {
            "chapter": 2,
            "audio_link": "https://media.ipsapps.org/hac/hac-audio/JHN_002.mp3",
            "verses": [
                {
                    "verse": 1,
                    "text": "جه‌ ڕوٙی یه‌ره‌مه‌نه‌ جه‌ شارو قانا‌ی جه‌ مه‌نتیٛقه‌و جه‌لیلینه‌ زه‌ماونڎێوه‌ بیٛ، و ئه‌ڎاو عیسایچ چاگه‌ بیٛ."
                },
                {
                    "verse": 2,
                    "text": "و عیسا و شوٙنكۆته‌كیٛش چڕیێ په‌ی زه‌ماونڎه‌كیٛ."
                },
                {
                    "verse": 3,
                    "text": "وه‌ختێ شه‌راب ته‌مامیا، ئه‌ڎاو عیسای په‌نه‌ش واڎ: (شه‌رابشا نه‌مه‌نه‌ن.)"
                },
                {
                    "verse": 4,
                    "text": "عیسا په‌نه‌ش واته‌: (ئه‌ی ژه‌ن، چیٛشڎ جه‌ من گه‌ره‌كا؟ چونكه‌ ھه‌ڵای وه‌ختم نامان؟)"
                },
                {
                    "verse": 5,
                    "text": "ئه‌ڎاش به‌ خزمه‌ڎكاره‌كاش واڎ: (ھه‌رچیٛوێوه‌تا په‌نه‌ فه‌رماووٙ، كه‌ردیٛش.)"
                },
                {
                    "verse": 6,
                    "text": "ئیسه‌یچ شش گوٙزه‌ ئاویٛ كه‌ جه‌ ته‌وه‌نا بیٛنیٛ چاگه‌ نریێبیٛنیٛره‌ به‌مه‌خسه‌ڎو مه‌راسیم‌و پاككه‌رده‌یۆ جوله‌كه‌كا، كه‌ ئه‌نڎازه‌‌و ھه‌ریوٙیشا به‌ین‌و دویٛ تا یه‌ریٛ مه‌ترا بیٛ، كه‌ ھه‌شتا تا سه‌ڎ و ویس لیترا گیٛریٛ."
                },
                {
                    "verse": 7,
                    "text": "عیسایچ په‌نه‌ش فه‌رماوێ: (گوٙزه‌كا په‌ڕیٛ كه‌ردیٛ جه‌ ئاویٛ.) ھه‌رپۆچی ئاڎیچیٛ په‌ڕیٛشا كه‌ردیٛ تا لچان لچ."
                },
                {
                    "verse": 8,
                    "text": "ئینجا په‌نه‌ش فه‌رماوێ: (ئیسه‌یچ بازێ به‌رباردیٛ و به‌ردیٛش په‌ی سه‌روٙك‌و ساقیه‌كا.) ھه‌رپۆچی ئاڎیچیٛچ به‌ردشا په‌یش."
                },
                {
                    "verse": 9,
                    "text": "وه‌ختێ سه‌روٙك‌و ساقیه‌كا تام‌و ئاوه‌كیٛش كه‌رد كه‌ بییٛبیٛ به‌ شه‌راب، نه‌زاناش كه‌ شه‌رابه‌كه‌ چكوٙوه‌ ئامان، به‌ڵام خزمه‌ڎكاره‌كیٛ كه‌ ئاوه‌كیٛشا به‌ركیٛشتیٛبیٛوه‌ به‌دڵنیایی زانیٛنیٛ، ئیتر ھه‌رپۆچی سه‌روٙك‌و ساقیه‌كا زه‌ماكه‌ش چڕی ئی لاوه‌."
                },
                {
                    "verse": 10,
                    "text": "و په‌نه‌ش واڎ: (گرد كه‌سێوه‌ ئه‌وه‌ڵجار شه‌رابه‌ خاسه‌كه‌ی پیٛشكه‌ش كه‌روٙ، و وه‌ختێ میٛمانه‌كیٛ سه‌روه‌شیٛ با، ئینجا شه‌رابه‌ خراپه‌كه‌ی پیٛشكه‌ش كه‌روٙ، كه‌چی توٙ تائیسه‌یچ شه‌رابه‌ خاسه‌كه‌ڎ ئاسته‌نۆ!)"
                },
                {
                    "verse": 11,
                    "text": "ئینه‌ سه‌ره‌تاو موعجیٛزه‌كان كه‌ عیسا كه‌ردش جه‌ شارو قانا‌ی جه‌ مه‌نتیٛقه‌و جه‌لیلی، و چاگه‌ شكوٙمه‌نڎی ویٛش به‌رش وست و شوٙنكۆته‌كیٛش باوڕشا په‌نه‌ ئاورد."
                },
                {
                    "verse": 12,
                    "text": "دماو ئینه‌یه‌ عیسا و ئه‌ڎاش‌ و برێكیٛش و شوٙنكۆته‌كیٛش ڕوه‌و شارو كه‌فه‌رناحومی وه‌ستیٛره‌، و چاگه‌ چنڎ ڕوێ مه‌نیٛوه‌."
                },
                {
                    "verse": 13,
                    "text": "جه‌ژنه‌و ڕه‌ڎبیه‌ی جوله‌كه‌كا نزیكه‌ بیٛ، ھه‌رپۆچی عیسا ھوروه‌ست ڕوه‌و شارو ئوٙرشه‌لیمی."
                },
                {
                    "verse": 14,
                    "text": "دلیٛ حه‌وشیٛ په‌رسگاكه‌ینه‌ توش‌و ئانیشا بی كه‌ گاویٛ و مه‌ییٛ و كاوه‌تری وره‌شیٛنیٛ، و ھه‌رپاسه‌ ئانیٛچه‌ كه‌ زه‌ڕ فاڕیٛنیٛوه‌ چاگه‌ نیشتیٛبیٛنیٛره‌."
                },
                {
                    "verse": 15,
                    "text": "ھه‌رپۆچی جه‌ وه‌ریٛسیٛ شیلاقێوه‌ش دروس كه‌رد و گردش كه‌ردیٛ به‌رۆ جه‌ حه‌وشه‌كیٛ په‌رسگاینه‌، مه‌ییٛ و گاویٛ و زه‌ڕو ئانیشایچش مت كه‌ زه‌ڕ فاڕیٛنیٛوه‌ و میٛزه‌كیٛشا سه‌راو چیٛریٛش كه‌ردیٛ."
                },
                {
                    "verse": 16,
                    "text": "و پانیشایچه‌ كه‌ كاوه‌تری وره‌شیٛنیٛ فه‌رماواش: (لابه‌ردیٛ ئی چیٛوا چیٛگه‌نه‌، یانه‌و تاته‌یم مه‌كه‌ردیٛ به‌ بازاڕ.)"
                },
                {
                    "verse": 17,
                    "text": "و شوٙنكۆته‌كیٛش ویرشا كۆتۆ كه‌ نویسیان جه‌ نویسیایه‌ پیروٙزه‌كانه‌: (دڵم سوٙچوٙ په‌ی یانه‌كه‌یڎ.)"
                },
                {
                    "verse": 18,
                    "text": "ئینجا جوله‌كه‌كیٛ په‌نه‌شا واڎ: (چه‌ موعجیٛزێوه‌ما نیشانه‌ مڎه‌ی تاوه‌كو ئیسپاتش كه‌ری كه‌ ھه‌ق‌و ویٛتا ئی چیٛوا كه‌ری؟)"
                },
                {
                    "verse": 19,
                    "text": "عیسا جوابش دێوه‌ و په‌نه‌ش فه‌رماوێ: (ئی په‌رسگایه‌ وڕندیٛ، جارێوه‌ته‌ر به‌ یه‌ریٛ ڕویٛ بنیاڎش منیه‌وه‌.)"
                },
                {
                    "verse": 20,
                    "text": "ئینجا جوله‌كه‌كیٛ واتشا: (چل و شش ساڵیٛش خواینان تاوه‌كو ئی په‌رسگا دروسكریان، ئیسه‌یچ گه‌ره‌كتا جارێوه‌ته‌ر به‌ یه‌ریٛ ڕویٛ بنیاڎش بنیه‌یۆ؟)"
                },
                {
                    "verse": 21,
                    "text": "به‌ڵام ئا په‌رسگایه‌ی كه‌ عیسا جه‌باره‌شۆ قسیٛ كه‌ریٛ، له‌ش‌و ویٛش بیٛ."
                },
                {
                    "verse": 22,
                    "text": "ھه‌رپۆچی وه‌ختێ دلیٛ مه‌ردانه‌ ھورئیٛزیاوه‌، ئانه‌ی كه‌ فه‌رماوابیٛش ئاماوه‌ ویرو شوٙنكۆته‌كاش، ئینجا ئاڎیچیٛ باوڕشا به‌ نویسیایه‌ پیروٙزه‌كا و قسه‌كا ئاورد كه‌ عیسای فه‌رماوێ بیٛنیٛ."
                },
                {
                    "verse": 23,
                    "text": "وه‌ختێ جه‌ شارو ئوٙرشه‌لیمینه‌ بیٛ وه‌خت‌و جه‌ژنه‌و ڕه‌ڎبیه‌ینه‌، خه‌ڵکێوه‌ فره‌ باوڕشا به‌ نامیٛش ئاورد، چونكه‌ ئا موعجیٛزیٛشا وینێ كه‌ كه‌ریٛشا."
                },
                {
                    "verse": 24,
                    "text": "به‌ڵام عیسا ویٛش متمانیٛش په‌نه‌ نه‌كه‌ردیٛ، چونكه‌ خاس گردو خه‌ڵكی ئه‌شناسیٛ."
                },
                {
                    "verse": 25,
                    "text": "وه‌رو ئانه‌یه‌ ئاڎ پیٛویسش به‌ ھیچ كه‌سێوه‌ نه‌بیٛ تاوه‌كو ده‌رباره‌و خه‌ڵكی شاھیٛڎیش په‌ی بڎوٙ، چونكه‌ ئاڎ ویٛش زانیٛ چیٛش ئینا دلیٛ دڵ‌و ئینسانینه‌."
                }
            ]
        },
        {
            "chapter": 3,
            "audio_link": "https://media.ipsapps.org/hac/hac-audio/JHN_003.mp3",
            "verses": [
                {
                    "verse": 1,
                    "text": "ئیسه‌یچ پیێوه‌ فه‌ریسی بیٛ نامیٛش نیقوٙدیموٙس بیٛ، كه‌ یوٙ بیٛ جه‌ ڕابه‌ره‌كاو جوله‌كه‌ی."
                },
                {
                    "verse": 2,
                    "text": "ئی پیا شه‌وێ ئاما په‌ی لاو عیسای و په‌نه‌ش واڎ: (ڕابی، ئیٛمه‌ مزانمیٛ كه‌ توٙ ماموٙسانی و لاو خوڎایۆ ئامانی، چونكه‌ ھیچ كه‌سێوه‌ مه‌تاووٙ ئی موعجیٛزا كه‌روٙ كه‌ توٙ كه‌ریشا ئه‌گه‌ر خوڎاش چه‌نی نه‌بوٙ.)"
                },
                {
                    "verse": 3,
                    "text": "عیسا جوابش داوه‌ و په‌نه‌ش فه‌رماوا: (ڕاسیڎ په‌نه‌ ماچو، ئه‌گه‌ر كه‌سێوه‌ جارێوه‌ته‌ر جه‌ئه‌ڎێ نه‌بوٙوه‌، ئانه‌ مه‌تاووٙ پاشایه‌تی خوڎای وینوٙ.)"
                },
                {
                    "verse": 4,
                    "text": "نیقوٙدیموٙس په‌نه‌ش واڎ: (چه‌نی ئینسانێوه‌ تاووٙ جه‌ئه‌ڎێ بوٙوه‌ جه‌وه‌ختێنه‌ كه‌ گۆره‌ بیه‌بوٙ؟ ئایا جارێوه‌ته‌ر تاووٙ بلوٙوه‌ دلیٛ زاڕوٙڎانه‌و ئه‌ڎێش تاوه‌كو جه‌ئه‌ڎێ بوٙوه‌؟)"
                },
                {
                    "verse": 5,
                    "text": "عیسا جوابش داوه‌: (ڕاسیڎ په‌نه‌ ماچو، ئه‌گه‌ر جه‌ ئاوی و جه‌ ڕوٙح جه‌ئه‌ڎێ نه‌بی، مه‌تاوی بلی دلیٛ پاشایه‌تی خوڎای.)"
                },
                {
                    "verse": 6,
                    "text": "ئانه‌ی كه‌ جه‌ له‌شی جه‌ئه‌ڎێ بیه‌ن له‌شا، و ئانه‌ی كه‌ جه‌ ڕوٙحی جه‌ئه‌ڎێ بیه‌ن ڕوٙحا."
                },
                {
                    "verse": 7,
                    "text": "سه‌ره‌ڎ سڕ نه‌مه‌نوٙ كه‌ په‌نه‌ڎ ماچو: [مشیوٙ گردتا جه‌ئه‌ڎێ بیدیٛوه‌.]"
                },
                {
                    "verse": 8,
                    "text": "وا ھوركه‌روٙ په‌ی ھه‌ریاگێوه‌ گه‌ره‌كش بوٙ، توٙیچ گوٙشڎ جه‌ ده‌نگیش بوٙ، به‌ڵام مه‌زانی چكوٙوه‌ مێ و په‌ی كوٙگه‌ی ملوٙ، ھه‌رپۆچی پاسه‌یچا په‌ی ھه‌ركه‌سێوه‌ كه‌ جه‌ ڕوٙحه‌نه‌ جه‌ئه‌ڎێ بوٙ.)"
                },
                {
                    "verse": 9,
                    "text": "نیقوٙدیموٙس جوابش داوه‌ و واتش: (چه‌نی ئینیٛ با؟)"
                },
                {
                    "verse": 10,
                    "text": "عیسا جوابش داوه‌ و په‌نه‌ش فه‌رماوا: (توٙ ماموٙساكه‌و ئیسرائیلینی، ئی چیٛوا مه‌یاوینه‌؟"
                },
                {
                    "verse": 11,
                    "text": "ڕاسیڎ په‌نه‌ ماچو، جه‌باره‌و ئانه‌یۆ كه‌ مزانمیٛش قسیٛ كه‌رمیٛ، و شاھیٛڎی مڎه‌یمیٛ ده‌رباره‌و ئانه‌ی كه‌ وینانما، به‌ڵام ھه‌ڵای شمه‌ شاھیٛڎیما قه‌بوڵ مه‌كه‌ردیٛ."
                },
                {
                    "verse": 12,
                    "text": "ئه‌گه‌ر ده‌رباره‌و چیٛوه‌كاو دنیێ قسیٛم په‌ی كه‌ردیٛندیٛ و باوڕمه‌كه‌ردیٛ، ئینجا چه‌نی باوڕكه‌ردیٛ ئه‌گه‌ر ده‌رباره‌و چیٛوه‌ ئاسمانیه‌كا قسیٛتا په‌ی كه‌رو؟"
                },
                {
                    "verse": 13,
                    "text": "كه‌س ھورنه‌وه‌سته‌ن په‌ی ئاسمانی، بیٛجگه‌ چانه‌یه‌ كه‌ جه‌ ئاسمانۆ وه‌سته‌نه‌ره‌، كه‌ ئاڎیچ كوڕو ئینسانین."
                },
                {
                    "verse": 14,
                    "text": "ھه‌رچه‌نی موسا جه‌ چوٙڵه‌وانیه‌كه‌نه‌ ماره‌ بروٙنڎزیه‌كه‌ش به‌رزكه‌ردۆ، ئه‌پاسه‌یچ مشیوٙ كوڕو ئینسانی به‌رزكریوٙوه‌ و ھورواسیوٙ خاچه‌ره‌."
                },
                {
                    "verse": 15,
                    "text": "په‌ی ئانه‌ی ھه‌ركه‌سێوه‌ باوڕش په‌نه‌ باروٙ، ژیوای ھه‌تاھه‌تاییش بوٙ.)"
                },
                {
                    "verse": 16,
                    "text": "وه‌رو ئانه‌یه‌ خوڎا ئنڎه‌ خه‌ڵك‌و دنیێش وه‌شیٛ سیێ، ھه‌رپۆچی كوڕه‌ تاقانه‌كه‌ش پیٛشكه‌شش كه‌رد په‌ی ئانه‌ی ھه‌ركه‌سێوه‌ باوڕش په‌نه‌ باروٙ دلیٛنه‌ نه‌شوٙ، به‌ڵكو ژیوای ھه‌تاھه‌تاییش بوٙ."
                },
                {
                    "verse": 17,
                    "text": "چونكه‌ خوڎا كوڕه‌كه‌ش نه‌كیاستش په‌ی دنیێ تاوه‌كو خه‌ڵك‌و دنیێ حوكم بڎوٙ، به‌ڵكو تاوه‌كو جه‌ ڕاو ئاڎیۆ خه‌ڵك‌و دنیێ ڕزگاریٛ كه‌روٙ."
                },
                {
                    "verse": 18,
                    "text": "ھه‌ركه‌سێوه‌ باوڕش په‌نه‌ باروٙ حوكم مه‌ڎریوٙ، به‌ڵام ھه‌ركه‌سێوه‌ باوڕش په‌نه‌ ناروٙ ئانه‌ حوكم دریان، چونكه‌ باوڕش به‌ نامیٛ كوڕی تاقانه‌‌و خوڎای نیه‌نه‌."
                },
                {
                    "verse": 19,
                    "text": "ئینیٛچه‌ سزاكیٛنه‌: ڕوٙشنایی ئاما په‌ی دلیٛ دنیێ، به‌ڵام خه‌ڵكی تاریكیشا وه‌شسیا جیاتی ڕوٙشنایی، چونكه‌ ھه‌رمانه‌كیٛشا خراپیٛ بیٛنیٛ."
                },
                {
                    "verse": 20,
                    "text": "چونكه‌ ھه‌ركه‌سێوه‌ خراپه‌ كه‌روٙ قینیش جه‌ ڕوٙشنایینه‌، و نمێ په‌ی لاو ڕوٙشنایی نه‌وه‌كای ھه‌رمانه‌كیٛش به‌رگنا."
                },
                {
                    "verse": 21,
                    "text": "به‌ڵام ھه‌ركه‌سێوه‌ ڕاسیی به‌گاباروٙ مێ په‌ی لاو ڕوٙشناییه‌كه‌ی، په‌ی ئانه‌ی ھه‌رمانه‌كیٛش به‌ر وزیا كه‌ جه‌لاو خوڎایۆ كریێنیٛ.)"
                },
                {
                    "verse": 22,
                    "text": "دماو ئینه‌یه‌ عیسا و شوٙنكۆته‌كیٛش ئامێ په‌ی خاك‌و یه‌ھودیه‌ی، و چاگه‌ چه‌نیشا مه‌نۆ و خه‌ڵكی جه‌ ئاویٛ ھوركیٛشیٛ."
                },
                {
                    "verse": 23,
                    "text": "یوٙحه‌نایچ چا یاگیٛنه‌ كه‌ ئه‌ینون بیٛ نزیك و شارو سالمی خه‌ڵكی جه‌ ئاویٛ ھوركیٛشیٛ، چونكه‌ چاگه‌ ئاوی فریٛ بیٛ، و خه‌ڵكیچ ئیٛنیٛ و جه‌ ئاویٛ ھوركیٛشییٛنیٛ."
                },
                {
                    "verse": 24,
                    "text": "چونكه‌ یوٙحه‌نا ھه‌ڵای نه‌وزیابیٛ حه‌بسخانه‌."
                },
                {
                    "verse": 25,
                    "text": "ھه‌رپۆچی چاگه‌ سه‌رو عورف و عاڎه‌ت‌و ویٛ پاكۆكه‌رده‌ی ده‌مه‌قاڵێوه‌ ڕوه‌ش دا جه‌به‌ین‌و شوٙنكۆته‌كاو یوٙحه‌ناینه‌ و جوله‌كێوه‌نه‌."
                },
                {
                    "verse": 26,
                    "text": "و ئامێ په‌ی لاو یوٙحه‌نای و په‌نه‌شا واڎ: (ڕابی، ئانه‌ی كه‌ چه‌نیڎ بیٛ چۆڎه‌س‌و ڕوٙخانه‌و ئه‌رده‌نیۆ، ئانه‌ی جه‌باره‌شۆ شاھیٛڎیڎ دا، بڎیه‌، خه‌ڵكی جه‌ ئاویٛ ھوركیٛشوٙ و گردو خه‌ڵكی ملا په‌ی لایش.)"
                },
                {
                    "verse": 27,
                    "text": "یوٙحه‌نایچ جوابش داوه‌ و واتش: (ئینسان مه‌تاووٙ ھیچ چیٛوێوه‌ ھورگیٛروٙ، ئه‌گه‌ر جه‌ ئاسمانۆ نه‌دریوٙش په‌نه‌."
                },
                {
                    "verse": 28,
                    "text": "شمه‌ ویٛتا شاھیٛڎیٛمه‌ندیٛ كه‌ واتم: [من مه‌سیٛح نیه‌نا،] به‌ڵام [وه‌ڵیٛ ئاڎینه‌ كیانیانا.]"
                },
                {
                    "verse": 29,
                    "text": "وه‌یوه‌ ھینه‌و زه‌ماینه‌، به‌ڵام ڕه‌فیٛق‌و زه‌مای ئانه‌ن كه‌ چاگه‌ مدرانه‌ره‌ و گوٙش جه‌ زه‌مای گیٛروٙ، و وه‌رو زه‌مای وه‌شحاڵ بوٙ، ھه‌رپۆچی وه‌شی منیچ ئاما دی."
                },
                {
                    "verse": 30,
                    "text": "مشیوٙ ئاڎ به‌ ئه‌ھه‌میه‌تته‌ربوٙ، به‌ڵام من كه‌مته‌ر."
                },
                {
                    "verse": 31,
                    "text": "ئانه‌ی كه‌ سه‌رۆ مێ ئینا لای سه‌ری گردیۆ. ئانه‌ی كه‌ خه‌ڵك‌و زه‌مینیا ھین‌و زه‌مینیا، و ده‌رباره‌و چیٛوی زه‌مینی قسیٛ كه‌روٙ، به‌ڵام ئانه‌ی كه‌ جه‌ ئاسمانۆ مێ ئینا لای سه‌ری گردیۆ."
                },
                {
                    "verse": 32,
                    "text": "و ده‌رباره‌و ئانه‌ی كه‌ وینانش و ژنیه‌نش شاھیٛڎی مڎوٙ، به‌ڵام ھیچ كه‌س شاھیٛڎیه‌كه‌یش قه‌بوڵ مه‌كه‌روٙ."
                },
                {
                    "verse": 33,
                    "text": "ئانه‌ی كه‌ شاھیٛڎیه‌كه‌و ئاڎیش قه‌بوڵ كه‌رده‌ن به‌ئاشكرا شاھیٛڎیش دان كه‌ خوڎا ڕاسودروسا."
                },
                {
                    "verse": 34,
                    "text": "چونكه‌ ئانه‌ی كه‌ خوڎای كیاسته‌ن به‌ وشه‌و خوڎای قسیٛ كه‌روٙ، وه‌روئانه‌یه‌ خوڎا بیٛ ئه‌نڎازه‌ په‌ڕی ڕوٙح‌و ویٛش په‌نه‌ش به‌خشوٙ."
                },
                {
                    "verse": 35,
                    "text": "تاته‌ كوڕه‌كه‌ش وه‌شمسیوٙ و گرد چیٛوێوه‌ش دان ده‌سش."
                },
                {
                    "verse": 36,
                    "text": "ئانه‌ی كه‌ باوڕ باروٙ به‌ كوڕه‌كه‌ی ژیوای ھه‌تاھه‌تاییش ھه‌ن، به‌ڵام ئانه‌ی ملكه‌چ‌و كوڕه‌كه‌ی نه‌بوٙ ژیوای ھه‌تاھه‌تاییش نیا، به‌ڵكو توڕه‌یی خوڎای سه‌رشۆ مه‌نوٙوه‌.)"
                }
            ]
        },
        {
            "chapter": 4,
            "audio_link": "https://media.ipsapps.org/hac/hac-audio/JHN_004.mp3",
            "verses": [
                {
                    "verse": 1,
                    "text": "ئیسه‌یچ ھه‌رپۆچی وه‌ختێ عیسا زاناش كه‌ فه‌ریسییه‌كیٛ ژنیه‌بیٛشا كه‌ ئیٛڎ جه‌ یوٙحه‌نای زیاته‌ر شوٙنكۆتیٛ به‌ده‌س ماروٙ و جه‌ ئاوھوركیٛشته‌ی كه‌روٙ،"
                },
                {
                    "verse": 2,
                    "text": "ھه‌رچنڎه‌ عیسا ویٛش جه‌ ئاوھوركیٛشته‌ی نه‌كه‌ریٛ، به‌ڵكو شوٙنكۆته‌كیٛش بیٛنیٛ."
                },
                {
                    "verse": 3,
                    "text": "مه‌نتیٛقه‌و یه‌ھودیه‌ش جیائاست و گیٛڵاوه‌ په‌ی مه‌نتیٛقه‌و جه‌لیلی."
                },
                {
                    "verse": 4,
                    "text": "ئه‌شیا دلیٛ مه‌نتیٛقه‌و سامیٛره‌یره‌ ڕه‌ڎیٛ بیێنیٛ."
                },
                {
                    "verse": 5,
                    "text": "ھه‌رپۆچی ئاما په‌ی شارێوه‌ جه‌ مه‌نتیٛقه‌و سامیٛره‌ی كه‌ په‌نه‌ش وچییٛ سوخار نزیك‌و ئا پارچه‌ زه‌مینه‌یه‌ كه‌ یاقوبی دابیٛ به‌ یوٙسفی كوڕیش."
                },
                {
                    "verse": 6,
                    "text": "ئیسه‌یچ بیره‌و یاقوبی چاگه‌ بیٛ، ھه‌رپۆچی عیسا جه‌ گه‌شته‌كه‌شه‌نه‌ ھیلاك بیٛ و پاڵ‌و بیره‌كیٛنه‌ نیشته‌ره‌، و ده‌مه‌و نیمه‌ڕوٙ بیٛ."
                },
                {
                    "verse": 7,
                    "text": "ژه‌نێوه‌ جه‌ مه‌نتیٛقه‌و سامیٛره‌یۆ ئاما تاوه‌كو ئاوی به‌ركیٛشوٙوه‌، عیسا په‌نه‌ش فه‌رماوا: (ئاویم ده‌ په‌نه‌.)"
                },
                {
                    "verse": 8,
                    "text": "چونكه‌ شوٙنكۆته‌كیٛش لوێ په‌ی شاری تاوه‌كو خوٙراك بسانا."
                },
                {
                    "verse": 9,
                    "text": "ھه‌رپۆچی ژه‌نه‌ سامریه‌كیٛ په‌نه‌ش واڎ: (توٙ جوله‌كه‌نی و منیچ ژه‌نێوه‌ خه‌ڵك‌و سامیٛره‌ینا، چه‌نی داواو ئاوه‌و وارده‌یۆم چه‌نه‌كه‌ری؟) چونكه‌ جوله‌كه‌كیٛ تیٛكه‌ڵیٛ سامریه‌كا مه‌با."
                },
                {
                    "verse": 10,
                    "text": "و عیسایچ جوابش داوه‌ و په‌نه‌ش فه‌رماوا: (ئه‌گه‌ر زانابیێڎ سۆقاتی خوڎای و ئانه‌ كیٛن كه‌ په‌نه‌ڎ ماچوٙ: [ئاویم ده‌ په‌نه‌]، ئانه‌ توٙیچ داواش چه‌نه‌ كه‌ریٛنی و ئاڎیچ ئاوه‌و ژیوایڎ دیٛ په‌نه‌.)"
                },
                {
                    "verse": 11,
                    "text": "ژه‌نه‌كیٛ په‌نه‌ش واڎ: (ئه‌ی گۆره‌، توٙ ته‌نانه‌ڎ سه‌تڵێوه‌ڎ نیه‌نه‌ په‌نه‌ كه‌ ئاویش په‌نه‌ به‌ركیٛشیۆ و بیره‌كیٛچ قوڵه‌نه‌، ئیسه‌یچ په‌نه‌م واچه‌ ئاوه‌و ژیوایڎ چكوٙ ده‌سگنوٙ؟"
                },
                {
                    "verse": 12,
                    "text": "خوٙ توٙ جه‌ یاقوبی بابایما گۆره‌ته‌ر نیه‌نی كه‌ ئی بیریٛشه‌ دێنمیٛ په‌نه‌ كه‌ ویٛش و كوڕه‌كاش و گه‌له‌ و گاوه‌له‌كه‌ش چه‌نه‌شا واردیٛنۆ؟)"
                },
                {
                    "verse": 13,
                    "text": "و عیسایچ جوابش داوه‌ و په‌نه‌ش فه‌رماوا: (ھه‌ركه‌سێوه‌ چی ئاویٛ وه‌روٙوه‌، دیسان ته‌ژنه‌ش بوٙوه‌،"
                },
                {
                    "verse": 14,
                    "text": "به‌ڵام ھه‌ركه‌سێوه‌ چا ئاویٛ وه‌روٙوه‌ كه‌ من مڎه‌وش په‌نه‌ ھه‌رگیز جارێوه‌ته‌ر ته‌ژنه‌ش مه‌بوٙ، به‌ڵكو به‌دڵنیایی ئا ئاویٛ كه‌ مڎه‌‌وش په‌نه‌ چا كه‌سه‌ینه‌ بوٙ به‌ ھانێوه‌ و ھورقوڵیوٙ په‌ی ژیوای ھه‌تاھه‌تایی.)"
                },
                {
                    "verse": 15,
                    "text": "ژه‌نه‌كیٛ په‌نه‌ش واڎ: (ئه‌ی گۆره‌، ئا ئاویٛمه‌ ده‌ په‌نه‌ په‌ی ئانه‌ی جارێوه‌ته‌ر نه‌ ته‌ژنه‌م بوٙ و نه‌ پیٛویس كه‌روٙ به‌وه‌ په‌ی ئیٛگه‌ی په‌ی ئاو به‌ركیٛشته‌یۆ.)"
                },
                {
                    "verse": 16,
                    "text": "و عیسا په‌نه‌ش فه‌رماوا: (لوه‌، میٛرده‌كه‌یڎ چڕه‌ و بوٙرێ په‌ی ئیٛگه‌ی.)"
                },
                {
                    "verse": 17,
                    "text": "ژه‌نه‌كیٛچ جوابش داوه‌ و واتش: (میٛردم نیا.) و عیسایچ په‌نه‌ش فه‌رماوا: (ڕاس ماچی كه‌ واتڎ: [میٛردم نیا،]"
                },
                {
                    "verse": 18,
                    "text": "چونكه‌ توٙ په‌نج میٛردیٛڎ بییٛنیٛ، و ئا پیایچه‌ كه‌ ئیسه‌ ھه‌نڎ جه‌ڕاسینه‌ میٛردڎ نیا. ئینه‌یچته‌ به‌ڕاسی واڎ.)"
                },
                {
                    "verse": 19,
                    "text": "و ژه‌نه‌كیٛچ په‌نه‌ش واڎ: (ئه‌ی گۆره‌، ھه‌رچنڎه‌ مڎیه‌و توٙ پیٛغه‌مه‌رنی."
                },
                {
                    "verse": 20,
                    "text": "باوباپیرما چی كه‌ش و كوٙنه‌ خوڎاشا په‌رسان، به‌ڵام شمه‌ی جوله‌كا ماچدیٛ ئا یاگیٛ كه‌ مشیوٙ خوڎاش چه‌نه‌ په‌رسیوٙ شارو ئوٙرشه‌لیمیا.)"
                },
                {
                    "verse": 21,
                    "text": "عیسا په‌نه‌ش فه‌رماوا: (ئه‌ی ژه‌ن، باوڕم په‌نه‌ كه‌ره‌ ڕوێ مێ كه‌ تاته‌ی په‌رسدیٛ نه‌ سه‌رو ئی كه‌شه‌یۆ نه‌ جه‌ شارو ئوٙرشه‌لیمینه‌."
                },
                {
                    "verse": 22,
                    "text": "جه‌ڕاسینه‌ شمه‌ی سامری ئانه‌ی كه‌ په‌رسدیٛش مه‌شناسدیٛش، به‌ڵام ئیٛمه‌ی جوله‌كه‌ ئانه‌ی كه‌ په‌رسمیٛش مشناسمیٛش، چونكه‌ ڕزگاری جه‌ جوله‌كه‌یۆ مێ."
                },
                {
                    "verse": 23,
                    "text": "به‌ڵام وه‌ختێ مێ كه‌ ئاڎیچ ئیسه‌ن خوڎاپه‌رسه‌ ڕاسته‌قینه‌كیٛ به‌ ڕوٙح و به‌ ڕاسی خوڎای په‌رسا، چونكه‌ تاته‌ گیٛڵوٙ شوٙنه‌و ئی جوٙره‌ كه‌ساره‌ تاوه‌كو په‌رساش."
                },
                {
                    "verse": 24,
                    "text": "خوڎا ڕوٙحا، و ئانیٛ كه‌ په‌رساش مشیوٙ به‌ ڕوٙح و به‌ ڕاسی په‌رساش.)"
                },
                {
                    "verse": 25,
                    "text": "ژه‌نه‌كیٛ په‌نه‌ش واڎ: (مزانو كه‌ ده‌سنیشان كریاكه‌ مێ، ئانه‌ی كه‌ په‌نه‌ش وچیوٙ مه‌سیٛح، و وه‌ختێ ئاما گرد چیٛوێوه‌ما په‌ی ڕوٙشن كه‌روٙوه‌.)"
                },
                {
                    "verse": 26,
                    "text": "عیسا په‌نه‌ش فه‌رماوا: (من كه‌ قسیٛڎ په‌ی كه‌رو، ئاڎنا.)"
                },
                {
                    "verse": 27,
                    "text": "چا وه‌خته‌نه‌ شوٙنكۆته‌كیٛش گیٛڵێوه‌ و سه‌رسامیٛ بییٛ كه‌ ویناشا قسیٛ كه‌روٙ چه‌نی ژه‌نێوه‌، به‌ڵام كه‌س چاڎیشا جه‌ ژه‌نه‌كیٛش نه‌په‌رسا: (شوٙنه‌و چیٛشیره‌ گیٛڵی؟) و كه‌سیچ جه‌ عیسایش نه‌په‌رسا: (په‌ی چیٛشی قسیٛش چه‌نی كه‌ری؟)"
                },
                {
                    "verse": 28,
                    "text": "ھه‌رپۆچی ژه‌نه‌كیٛ چاگه‌ گوٙزه‌كیٛش جیا ئاسته‌ و گیٛڵاوه‌ په‌ی شاره‌كه‌ی و به‌ خه‌ڵكه‌كه‌یش واڎ:"
                },
                {
                    "verse": 29,
                    "text": "(به‌یدیٛ و ئا پیایه‌ ویندیٛ كه‌ گردو ئا چیٛواشه‌ په‌نه‌ واتانیٛ كه‌ تائیسه‌ كه‌ردیٛبیٛنیٛم،ئینه‌ مشیوٙ مه‌سیٛح بوٙ.)"
                },
                {
                    "verse": 30,
                    "text": "ھه‌رپۆچی شاره‌كه‌شا جیا ئاست و ئایئیٛنیٛ په‌ی لایش."
                },
                {
                    "verse": 31,
                    "text": "چا وه‌خته‌نه‌ شوٙنكۆته‌كیٛش لاڵییٛنیٛوه‌ وه‌نه‌ش و په‌نه‌شا واڎ: (ڕابی، چیٛوێوه‌ وه‌ره‌.)"
                },
                {
                    "verse": 32,
                    "text": "به‌ڵام په‌نه‌ش فه‌رماوێ: (خوٙراكێوه‌ وه‌رو كه‌ شمه‌ ھیچ مه‌زاندیٛ جه‌باره‌شۆ.)"
                },
                {
                    "verse": 33,
                    "text": "ھه‌رپۆچی شوٙنكۆته‌كیٛ به‌ یوٙترینی واچیٛنیٛ: (توٙواچی كه‌سێوه‌ خوٙراكش په‌ی ئاورده‌ بوٙ؟)"
                },
                {
                    "verse": 34,
                    "text": "عیسا په‌نه‌ش فه‌رماوێ: (واره‌دو من ئانه‌نه‌ كه‌ مه‌خسه‌ڎ‌و ئانه‌ی به‌گابارو كه‌ كیاسته‌ناش و ھه‌رمانه‌كیٛش ته‌مامنو."
                },
                {
                    "verse": 35,
                    "text": "ئه‌ی شمه‌ مه‌واچدیٛ: [چوار مانگیٛ ته‌ر وه‌خت‌و دره‌ویٛن]؟ بڎیه‌یدیٛ، ماچوتا په‌نه‌، سه‌ره‌ به‌رز كه‌ردێ و ته‌ماشه‌و خه‌له‌كا كه‌ردیٛ ئانا یاوێنیٛ په‌نه‌ په‌ی دره‌ویٛ."
                },
                {
                    "verse": 36,
                    "text": "ئیسه‌یچ دره‌وه‌وان كریٛ ویٛش ھورگیٛروٙ و په‌ی ژیوای ھه‌تاھه‌تایی به‌روبوم كوٙكه‌روٙوه‌، په‌ی ئانه‌ی توٙمشان و دره‌وه‌وان ھه‌ردویشا پیٛوه‌ره‌ دڵوه‌شیٛ با."
                },
                {
                    "verse": 37,
                    "text": "ھه‌رپۆچی ئی قسیٛ قه‌ڎیمیا ڕاسه‌نه‌ كه‌ ماچوٙ: [یوٙ توٙم شانوٙ، و ئه‌وی ته‌ریچ دره‌وه‌ كه‌روٙ.]"
                },
                {
                    "verse": 38,
                    "text": "من شمه‌م كیاستیدیٛ تاوه‌كو دره‌وه‌و ئانه‌یه‌ كه‌ردیٛ كه‌ زه‌حمه‌تتا پۆوه‌ نه‌كیٛشته‌ن، به‌ڵكو كه‌سانێ ته‌ر زه‌حمه‌تشا پۆوه‌ كیٛشته‌ن، ھه‌رپۆچی شمه‌ به‌روبوم‌و زه‌حمه‌ت‌و ئاڎیشاتا دره‌وه‌ كه‌رده‌ن.)"
                },
                {
                    "verse": 39,
                    "text": "فره‌و سامریه‌كا كه‌ جه‌ شاره‌كۆ ئامێ بیٛنیٛ باوڕشا په‌نه‌ ئاورد، وه‌رو قسه‌كاو ئا ژه‌نیٛ كه شاھیٛڎیش دابیٛ و واته‌بیٛش: (ھه‌رچیٛوێوه‌ كه‌ جه‌ ژیوایمه‌نه‌ كه‌رده‌نم په‌نه‌ش واتانیٛ.)"
                },
                {
                    "verse": 40,
                    "text": "و وه‌ختێ سامریه‌كیٛ ئامێ په‌ی لایش، ده‌سشا كه‌رد لاڵیایۆ وه‌نه‌ش تاوه‌كو لاشاوه‌ مه‌نوٙوه‌، ھه‌رپۆچی ئاڎیچ دویٛ ڕویٛ چاگه‌ مه‌نۆ."
                },
                {
                    "verse": 41,
                    "text": "و ژمارێوه‌ فره‌ته‌ریٛچ به‌بوٙنه‌و قسه‌كاشۆ، باوڕشا ئاورد."
                },
                {
                    "verse": 42,
                    "text": "و به‌ ژه‌نه‌كیٛشا واڎ: (ئیتر چێولای ئیٛمه‌ باوڕمارمیٛ نه‌ك به‌بوٙنه‌و قسه‌كاو توٙوه‌ به‌ڵكو به‌بوٙنه‌و ئانه‌یۆ كه‌ ژنه‌ویما و مزانمیٛ كه‌ ئی كه‌سه‌ به‌ڕاسی ڕزگار كه‌رو دنیێن.)"
                },
                {
                    "verse": 43,
                    "text": "دماو ئا دوه‌ ڕوٙیه‌ ئاگه‌ش جیائاست و لوا په‌ی مه‌نتیٛقه‌و جه‌لیلی."
                },
                {
                    "verse": 44,
                    "text": "چونكه‌ عیسا ویٛش فه‌رماوابیٛش: (ھیچ پیٛغه‌مه‌رێوه‌ جه‌ خاك‌و ویٛشه‌نه‌ قه‌ڎرش نیا.)"
                },
                {
                    "verse": 45,
                    "text": "ھه‌رپۆچی وه‌ختێ ئاما په‌ی مه‌نتیٛقه‌و جه‌لیلی خه‌ڵك‌و جه‌لیلی خێرئامایشا كه‌رد، چونكه‌ گردو ئا موعجیٛزاشا وینێبیٛنیٛ كه‌ عیسای كه‌ردیٛبیٛنیٛ جه‌ شارو ئوٙرشه‌لیمینه‌ وه‌خت‌و جه‌ژنیٛ."
                },
                {
                    "verse": 46,
                    "text": "ھه‌رپۆچی جارێوه‌ته‌ر ئاماوه‌ په‌ی شارو قانای جه‌ مه‌نتیٛقه‌و جه‌لیلی، ئا یاگیٛ كه‌ ئاوه‌كیٛش چه‌نه‌ كه‌ردیٛبیٛ به‌ شه‌راب، و چاگه‌ جه‌ شارو كه‌فه‌رناحومی خزمه‌ڎكارێوه‌ پاشای بیٛ كه‌ كوڕه‌كه‌ش نه‌وه‌ش بیٛ."
                },
                {
                    "verse": 47,
                    "text": "وه‌ختێ ژنیش كه‌ عیسا جه‌ مه‌نتیٛقه‌و یه‌ھودیه‌یۆ گیٛڵانۆ په‌ی مه‌نتیٛقه‌و جه‌لیلی، ئیتر لوا په‌ی لایش و لاڵیاشۆ وه‌نه‌ تاوه‌كو بێ سه‌ره‌چیٛر و شیفا‌و كوڕه‌كه‌یش بڎوٙ، چونكه‌ خه‌ریك بیٛ مرای مریٛ."
                },
                {
                    "verse": 48,
                    "text": "ھه‌رپۆچی عیسایچ په‌نه‌ش فه‌رماوا: (ھه‌تاوه‌كو موعجیٛزه‌ و نیشانیٛ نه‌ویندیٛ، شمه‌ ھه‌رگیز باوڕ نماردیٛ.)"
                },
                {
                    "verse": 49,
                    "text": "خزمه‌ڎكاره‌كه‌و پاشای په‌نه‌ش واڎ: (ئه‌ی گۆره‌، بوٙرێ سه‌ره‌چیٛر وه‌ڵیٛ ئانه‌ینه‌ كوڕه‌كه‌م مروٙ.)"
                },
                {
                    "verse": 50,
                    "text": "عیسا په‌نه‌ش فه‌رماوا: (لوه‌، كوڕه‌كه‌ڎ ژیووٙ.) پیاكه‌یچ باوڕش به‌ قسه‌كیٛ عیسای ئاورد و لوا."
                },
                {
                    "verse": 51,
                    "text": "و ڕاره‌ توش‌و خزمه‌ڎكاره‌كاش بی، و به مزگانیۆ په‌نه‌شا واڎ: (كوڕه‌كه‌ڎ زینڎه‌ن!)"
                },
                {
                    "verse": 52,
                    "text": "ھه‌رپۆچی چه‌نه‌ش په‌رسێ ده‌رھه‌ق پا وه‌خته‌یه‌ كه‌ كوڕه‌كه‌ش چه‌نه‌ش خاس بیه‌بیٛوه‌، و ئاڎیچیٛ جوابشا داوه‌ و واتشا: (ھیزی سه‌عاڎ یوٙ دماو نیمه‌ڕوٙی، یاوه‌كه‌ وه‌رش دا.)"
                },
                {
                    "verse": 53,
                    "text": "ئینجا تاته‌و كوڕه‌كه‌ی زاناش ئانه‌ ڕیٛک ھه‌ر ئا وه‌خته‌ بیٛ كه‌ عیسا په‌نه‌ش فه‌رماوا: (كوڕه‌كه‌ڎ ژیووٙ.) ھه‌رپۆچی ویٛش و گردو خانه‌واڎه‌كه‌یش باوڕشا ئاورد."
                },
                {
                    "verse": 54,
                    "text": "ئینه‌یچ دوه‌م موعجیٛزه‌ بیٛ كه‌ عیسا كه‌ردش وه‌ختێ جه‌ مه‌نتیٛقه‌و یه‌ھودیه‌یۆ گیٛڵاوه‌ په‌ی مه‌نتیٛقه‌و جه‌لیلی."
                }
            ]
        },
        {
            "chapter": 5,
            "audio_link": "https://media.ipsapps.org/hac/hac-audio/JHN_005.mp3",
            "verses": [
                {
                    "verse": 1,
                    "text": "دماو ئی چیٛوا جه‌ژنێوه‌ جوله‌كه‌كا بیٛ، و عیسا لوا په‌ی شارو ئوٙرشه‌لیمی."
                },
                {
                    "verse": 2,
                    "text": "ئیسه‌یچ چاگه‌ جه‌ شارو ئوٙرشه‌لیمی ته‌ك‌و ده‌روازه‌و مه‌ییٛوه‌، حه‌وزێوه‌ بیٛ كه‌ به‌ عیبری په‌نه‌ش واچیٛنیٛ: (بێتحه‌سدا)، كه‌ په‌نج ڕاڕه‌ویٛ سه‌رپوٙژیێره‌ ئیٛنیٛوه‌ سه‌رش."
                },
                {
                    "verse": 3,
                    "text": "چاگه‌ خه‌ڵكێوه‌ فریٛ كه‌ نه‌وه‌شیٛ و كوٙریٛ و شه‌لیٛ و گۆجیٛ بیٛنیٛ كیٛشیێبیٛنیٛره‌، و چه‌مه‌ڕوانی شڵه‌قیای ئاوه‌كیٛ كه‌ریٛنیٛ."
                },
                {
                    "verse": 4,
                    "text": "چونكه‌ فریشتێوه‌ گۆره‌كه‌یچ جه‌ وه‌ختێوه‌ دیاریكریانه‌ وه‌زیٛره‌ وار په‌ی حه‌وزه‌كه‌ی و ئاوه‌كیٛ شڵه‌قنیٛ، ئینجا ھه‌ركه‌سێوه‌ شوٙنه‌و شڵه‌قنای ئاوه‌كیٛره‌ ئه‌وه‌ڵ كه‌س ھه‌نگامه‌ش نیێ دلیٛ حه‌وزه‌كه‌ی خاس بیٛوه‌ جه‌ ھه‌ر نه‌وه‌شیێوه‌ كه‌ توشش بیه‌بیٛ."
                },
                {
                    "verse": 5,
                    "text": "جا ئیسه‌یچ پیێوه‌ بیٛ چاگه‌ كه‌ سی و ھه‌شت ساڵیٛ نه‌وه‌ش بیٛ."
                },
                {
                    "verse": 6,
                    "text": "وه‌ختێ عیسا دیش كه‌ چاگه‌ كیٛشیانه‌ره‌ و زاناش ماوێوه‌ دورودریٛژا چاگه‌ بیه‌ن، ھه‌رپۆچی په‌نه‌ش فه‌رماوا: (گه‌ره‌كتا خاس بیۆ؟)"
                },
                {
                    "verse": 7,
                    "text": "پیا نه‌وه‌شه‌كه‌ جوابش داوه‌: (ئه‌ی گۆره‌، وه‌ختێ ئاوه‌كیٛ شڵه‌قیوٙ، كه‌سم نیا وزوٙم دلیٛ حه‌وزه‌كه‌ی. به‌ڵام وه‌ختێ كوٙشیه‌و بلو دلیٛش، یوٙته‌ر وه‌ڵیٛ منه‌نه‌ ملوٙ دلیٛش.)"
                },
                {
                    "verse": 8,
                    "text": "عیسایچ په‌نه‌ش فه‌رماوا: (ھورزۆ و حه‌سیره‌كه‌یڎ ھورگیٛره‌ و لوه‌.)"
                },
                {
                    "verse": 9,
                    "text": "ده‌م و ده‌س پیاكه‌ خاس بیۆ و حه‌سیره‌كه‌ش ھوٙرش گیٛرت و لواڕاره‌."
                },
                {
                    "verse": 10,
                    "text": "ھه‌رپۆچی جوله‌كه‌كیٛچ پا پیایه‌ كه‌ خاس بیه‌بیٛوه‌ واچیٛنیٛ: (شه‌مه‌ن،و ڕاڎ په‌نه‌ نه‌ڎریێنه‌ كه‌ حه‌سیره‌كه‌یڎ ھورگیٛری.)"
                },
                {
                    "verse": 11,
                    "text": "به‌ڵام جوابش دێوه‌ و واتش: [ئانه‌ی كه‌ خاسش كه‌ردانیٛوه‌ په‌نه‌ش فه‌رماوانیٛ: (حه‌سیره‌كه‌یڎ ھورگیٛره‌ و لوه‌.])"
                },
                {
                    "verse": 12,
                    "text": "چه‌نه‌شا په‌رسا: (ئا پیا كیٛن كه‌ په‌نه‌ش فه‌رماوای: [حه‌سیره‌كه‌یڎ ھورگیٛره‌ و لوه‌]؟)"
                },
                {
                    "verse": 13,
                    "text": "به‌ڵام ئا پیا كه‌ خاس بیه‌بیٛوه‌ نه‌زانیٛ كه‌ ئاڎ كیٛن، چونكه‌ عیسا دلیٛ قه‌ره‌باڵخی ئا یاگیٛنه‌ به‌بیٛ ده‌نگی لوا."
                },
                {
                    "verse": 14,
                    "text": "دماته‌ر عیسا جه‌ په‌رسگانه‌ دیشۆ و په‌نه‌ش فه‌رماوا: (بڎیه‌، ئانا خاس بیه‌نیۆ، ئیتر گوناحی ته‌ر مه‌كه‌ره‌ نه‌وه‌كای خراپته‌رڎ سه‌ر بێ.)"
                },
                {
                    "verse": 15,
                    "text": "پیاكه‌ لوا و به‌ جوله‌كه‌كاش واڎ كه‌ ئانه‌ عیسا بیٛ كه‌ خاسش كه‌رده‌بیٛوه‌."
                },
                {
                    "verse": 16,
                    "text": "چونكه‌ عیسا ئی چیٛوا كه‌ریٛ جه‌ ڕوٙو شه‌مه‌ینه‌، وه‌رو ئانه‌یه‌ جوله‌كه‌كیٛ ده‌سشا كه‌رد ئازاردای عیسای."
                },
                {
                    "verse": 17,
                    "text": "به‌ڵام عیسا جوابش دێوه‌: (تاته‌م تا ئیسه‌یچ ھه‌رمانه‌كه‌روٙ، منیچ ھه‌رمانه‌كه‌رو.)"
                },
                {
                    "verse": 18,
                    "text": "وه‌رو ئینه‌یه‌ جوله‌كه‌كیٛ زیاته‌ر گیٛڵیٛنیٛ شوٙنیشه‌ره‌ كه‌ كوشاش، چونكه‌ نه‌ك ته‌نیا شه‌مه‌ش ماڕابیٛ به‌ڵكو واچیٛچ كه‌ خوڎا تاته‌شا و چه‌نی خوڎای ویٛش كه‌ریٛ یوٙ."
                },
                {
                    "verse": 19,
                    "text": "ھه‌رپۆچی عیسا یه‌كبین په‌نه‌شا فه‌رماویٛ : ( ڕاسیتا په‌نه‌ ماچو، كوڕ مه‌تاووٙ جه‌ ویٛشۆ ھیچ كه‌روٙ، به‌ڵكو ئانه‌ی كه‌روٙ كه‌ ته‌نیا وینوٙ تاته‌ش كه‌روٙش، چونكه‌ ھه‌رچیٛوێوه‌ كه‌ تاته‌ كه‌روٙش، كوڕیچ به‌ھه‌مان شیٛوه‌ ئا چیٛوا كه‌روٙ."
                },
                {
                    "verse": 20,
                    "text": "چونكه‌ تاته‌ كوڕش وه‌ش مسیوٙ، و گردو ئا چیٛوا كه‌ ویٛش كه‌روٙشا نیشانه‌ش مڎوٙ، و ته‌نانه‌ڎ چیٛویٛ چینیشا گۆره‌ته‌ریٛش نیشانه‌ مڎوٙ تاوه‌كو سه‌رسامیٛ بیدیٛ."
                },
                {
                    "verse": 21,
                    "text": "چونكه‌ ھه‌رچه‌نی تاته‌ مه‌ردا ھورمیٛزنوٙوه‌ و ژیوایشا مڎوٙ په‌نه‌، به‌ ھه‌مان شیٛوه‌ كوڕه‌كه‌یچ ژیوای به‌خشوٙ به‌ ھه‌ركه‌سێوه‌ كه‌ گه‌ره‌كش بوٙ."
                },
                {
                    "verse": 22,
                    "text": "چونكه‌ تاته‌ ویٛش حوكم‌و كه‌سی مه‌ڎوٙ، به‌ڵكو ھه‌قی ته‌مامه‌تیش دان به‌ كوڕه‌كه‌ی تاوه‌كو حوكم بڎوٙ."
                },
                {
                    "verse": 23,
                    "text": "و په‌ی ئانه‌ی گرد حورمه‌ت‌و كوڕه‌كه‌ی گیٛرا، ھه‌ر پیٛسه‌ چه‌نی حورمه‌ت‌و تاته‌ی گیٛرا، چونكه‌ ھه‌ركه‌سێوه‌ حورمه‌ت‌و كوڕه‌كه‌ی نه‌گیٛروٙ، حورمه‌ت‌و تاته‌ی مه‌گیٛروٙ كه‌ كیاسته‌نش."
                },
                {
                    "verse": 24,
                    "text": "ڕاسیتا په‌نه‌ ماچو، ئانه‌ی وشه‌و من بژنه‌ووٙ و باوڕ پانه‌یه‌ باروٙ كه‌ منش كیاسته‌نا، ئانه‌ ژیوای ھه‌تاھه‌تاییش ھه‌ن و مه‌بریوٙ په‌ی حوكمدای ، به‌ڵكو جه‌ مه‌رده‌یۆ پڕوٙوه‌ په‌ی ژیوای."
                },
                {
                    "verse": 25,
                    "text": "ڕاسیتا په‌نه‌ ماچو، ڕوٙزگارێوه‌ مێ كه‌ ئیسه‌ ئانا ئامان، مه‌ردیٛ گوٙششا جه‌ ده‌نگ‌و كوڕو خوڎایۆ بوٙ، و ئانیٛ كه‌ مژنه‌وا ژیوا."
                },
                {
                    "verse": 26,
                    "text": "چونكه‌ ھه‌ر چه‌نی تاته‌ ویٛش سه‌رچه‌مه‌‌و ژیواین، ته‌نانه‌ڎ به‌خشانش به‌ كوڕه‌كه‌یچش تاوه‌كو بوٙ به‌ سه‌رچه‌مه‌و ژیوای."
                },
                {
                    "verse": 27,
                    "text": "و ده‌سه‌ڵاتیچش دان په‌نه‌ كه‌ حوكم بڎوٙ، چونكه‌ ئاڎ كوڕو ئینسانیا."
                },
                {
                    "verse": 28,
                    "text": "سه‌رسامیٛ مه‌بیدیٛ پینه‌یه‌، چونكه‌ ڕوٙزگارێوه‌ مێ كه‌ گردو ئانیشا كه‌ ئینێ قه‌بره‌نه‌ ده‌نگش مژنه‌وا."
                },
                {
                    "verse": 29,
                    "text": "و مه‌یا به‌رۆ، و ئانیٛ كه‌ خاسه‌شا كه‌رده‌ن زینڎیٛ كریاوه‌ تاوه‌كو ژیوا، به‌ڵام ئانیٛ كه‌ خراپه‌شا كه‌رده‌ن زینڎیٛ كریاوه‌ تاوه‌كو حوكم دریا."
                },
                {
                    "verse": 30,
                    "text": "ویٛم مه‌تاوو ھیچ چیٛوێوه‌ كه‌رو، و حوكم مڎه‌و به‌پاو ئانه‌ی كه‌ مژنه‌ووش وحوكمه‌كه‌یچم ڕاسودروسا، چونكه‌ شوٙنه‌و مه‌خسه‌ڎو ویٛم مه‌گنو، به‌ڵكو شوٙنه‌و مه‌خسه‌ڎو ئانه‌ی كه‌ كیاسته‌ناش."
                },
                {
                    "verse": 31,
                    "text": "ئه‌گه‌ر جه‌باره‌و ویٛمۆ شاھیٛڎی ده‌و، شاھیٛڎیه‌كه‌م ڕاس نیا."
                },
                {
                    "verse": 32,
                    "text": "جه‌باره‌و منۆ كه‌سێوه‌ ته‌ر ھه‌ن شاھیٛڎی مڎوٙ، و مزانو كه‌ ئا شاھیٛڎیه‌ی كه‌ ئاڎ جه‌باره‌و منۆ مڎوٙش، ڕاسا."
                },
                {
                    "verse": 33,
                    "text": "خه‌ڵكتا كیاسته‌ن په‌ی لاو یوٙحه‌نای و ئاڎیچ جه‌باره‌و ڕاسیۆ شاھیٛڎیش دان."
                },
                {
                    "verse": 34,
                    "text": "شاھیٛڎی كه‌ جه‌ ئینسانیۆ بوٙ قه‌بوڵش مه‌كه‌رو، به‌ڵام ئینیشا ماچو په‌ی ئانه‌ی ڕزگارتا بوٙ."
                },
                {
                    "verse": 35,
                    "text": "یوٙحه‌نا چراوێ بیٛ كه‌ گڕیٛ و دره‌وشییٛوه‌ و په‌ی ماوێوه‌ كه‌می جه‌ ڕوٙشنایه‌كه‌شه‌نه‌ ئاماڎیٛ بیٛندیٛ دڵوه‌شیٛ بیدیٛ."
                },
                {
                    "verse": 36,
                    "text": "به‌ڵام ئا شاھیٛڎیه‌ی كه‌ ھه‌نم گۆره‌ته‌را جه‌ شاھیٛڎیه‌كه‌‌و یوٙحه‌نای، چونكه‌ ئا ھه‌رمانیٛ كه‌ تاته‌ی دانا په‌نه‌ تاوه‌كو ته‌مامنوشا، ھه‌ر ئا ھه‌رمانیٛ كه‌ كه‌روشا ویٛشا جه‌باره‌و منۆ شاھیٛڎی مڎا كه‌ تاته‌ منش كیاسته‌نا."
                },
                {
                    "verse": 37,
                    "text": "تاته‌ كه‌ منش كیاستا، ویٛش جه‌باره‌و منۆ شاھیٛڎیش دان. شمه‌ ھه‌رگیز نه‌ ده‌نگ‌و ئاڎیتا ژنیه‌ن و نه‌ شیٛوه‌ش دیه‌نتا."
                },
                {
                    "verse": 38,
                    "text": "و وشه‌كایچش دلیٛ دڵیتانه‌ مه‌چه‌سپیا، چونكه‌ باوڕ پا كه‌سه‌یه‌ مه‌كه‌ردیٛ كه‌ ئاڎی كیانان."
                },
                {
                    "verse": 39,
                    "text": "دلیٛ نویسیایه‌ پیروٙزه‌كایچه‌ره‌ گیٛڵدیٛ، چونكه‌ پاسه‌ مزاندیٛ كه‌ پانیشا ژیوای ھه‌تاھه‌تاییتا ده‌سگنوٙ، و ھه‌ر ئی نویسیێ پیروٙزیٛچه‌نیٛ كه‌ جه‌باره‌و منۆ شاھیٛڎی مڎا."
                },
                {
                    "verse": 40,
                    "text": "به‌ڵام ئاماڎیٛ نیه‌ندیٛ كه‌ به‌یدیٛ په‌ی لایم تاوه‌كو ژیوایتا بوٙ."
                },
                {
                    "verse": 41,
                    "text": "شكوٙمه‌نڎی جه‌ خه‌ڵكی قه‌بوڵ مه‌كه‌رو،"
                },
                {
                    "verse": 42,
                    "text": "چونكه‌ مشناسوتا كه‌ چه‌ جوٙره‌ خه‌ڵکێوه‌ندیٛ، و مزانویچ دلیٛ دڵه‌كاتانه‌ وه‌شه‌ویسیتا په‌ی خوڎای نیا."
                },
                {
                    "verse": 43,
                    "text": "به‌ نامیٛ تاته‌یمۆ ئامانا كه‌چی شمه‌ قه‌بوڵم مه‌كه‌ردیٛ، به‌ڵام وه‌ختێ كه‌سێ ته‌ر به‌ نامیٛ ویٛشۆ بێ شمه‌ قه‌بوڵش كه‌ردیٛ."
                },
                {
                    "verse": 44,
                    "text": "ئه‌گه‌ر شمه‌ جه‌ یوٙترینیۆ سپاس و ستایش قه‌بوڵ كه‌ردیٛ، به‌ڵام نه‌كوٙشیه‌یدیٛ سپاس و ستایش به‌ده‌سباردیٛ چا كه‌سه‌یۆ كه‌ خوڎای ته‌نیان، ئانه‌ ئینجا چه‌نی باوڕ به‌ من ماردیٛ؟"
                },
                {
                    "verse": 45,
                    "text": "لاتاوه‌ پاسه‌ نه‌بوٙ كه‌ من لاو تاته‌یۆ شكاتتا كه‌رو، ئانه‌ موسان شكاتتا كه‌روٙ، ئانه‌ی كه‌ ھومیٛڎتا ھه‌ن په‌نه‌ش."
                },
                {
                    "verse": 46,
                    "text": "چونكه‌ ئه‌گه‌ر باوڕتا به‌ موسای كه‌ردێ، ئانه‌ باوڕیچ به‌ من كه‌ریٛندیٛ، چونكه‌ ئاڎ جه‌باره‌و منۆ نویسته‌نش."
                },
                {
                    "verse": 47,
                    "text": "ئه‌گه‌ر باوڕ پانه‌یه‌ نه‌كه‌ردیٛ كه‌ ئاڎی نویسته‌ن، ئه‌ی چه‌نی باوڕ پانه‌یه‌ كه‌ردیٛ كه‌ من ماچوش؟)"
                }
            ]
        },
        {
            "chapter": 6,
            "audio_link": "https://media.ipsapps.org/hac/hac-audio/JHN_006.mp3",
            "verses": [
                {
                    "verse": 1,
                    "text": "دماو ئینه‌یه‌ عیسا لوا په‌ی لایه‌كه‌و ته‌رو به‌حرو جه‌لیلی، كه‌ په‌نه‌ش وچییٛ به‌حرو ته‌به‌ریه‌ی."
                },
                {
                    "verse": 2,
                    "text": "خه‌ڵكێوه‌ فریٛ كۆتیٛ شوٙنیش، چونكه‌ موعجیٛزه‌كیٛشا وینێ كه‌ كه‌ریٛشا په‌ی گردو ئانیشا كه‌ نه‌وه‌شیٛ بیٛنیٛ."
                },
                {
                    "verse": 3,
                    "text": "ئینجا عیسا ھوروه‌ست په‌ی كه‌شی و چاگه‌ چه‌نی شوٙنكۆته‌كاش نیشته‌ره‌."
                },
                {
                    "verse": 4,
                    "text": "جا ئیسه‌یچ جه‌ژنه‌و ڕه‌ڎبیه‌ی جوله‌كه‌كا نزیكه‌ بیٛ."
                },
                {
                    "verse": 5,
                    "text": "عیسایچ سه‌ره‌ش ھوربڕی و دیش كه‌ خه‌ڵكێوه‌ فریٛ ئایئیٛنیٛ په‌ی لایش، ھه‌رپۆچی به‌ فیلیپوٙسیش فه‌رماوا: (چكوٙ نان بسانمیٛ په‌ی ئانه‌ی تاومیٛ نان ده‌یمیٛ پینیشا؟)"
                },
                {
                    "verse": 6,
                    "text": "ئینه‌شه‌ چه‌نه‌ په‌رسا تاوه‌كو ئاڎی تاقی كه‌روٙوه‌، چونكه‌ ویٛش زانیٛ كه‌ ته‌ماڎارا چیٛش كه‌روٙ."
                },
                {
                    "verse": 7,
                    "text": "فیلیپوٙس جوابش داوه‌ و واتش: (بایی دوه‌سه‌ڎ دینیٛریه‌سی،كه‌ زه‌ڕی ئاسنینی ڕوٙمانین كه‌ كریٛ ڕوێوه‌ ھه‌رمانبه‌رینه نان به‌ششا مه‌كه‌روٙ په‌ی ئانه‌ی ھه‌ریوٙشا تیكێوه‌ش وه‌رگنوٙ.)"
                },
                {
                    "verse": 8,
                    "text": "یوٙ جه‌ شوٙنكۆته‌كاو عیسای كه‌ ئه‌ندراوس‌و براو شه‌معون په‌تروٙسی بیٛ، په‌نه‌ش واڎ:"
                },
                {
                    "verse": 9,
                    "text": "(چیٛگه‌ كوڕێوه‌ ھه‌ن كه‌ په‌نج خه‌پلیٛ یه‌وینیٛ و دویٛ ماساویٛش په‌نه‌نیٛ، به‌ڵام كوا ئینیٛ به‌ش‌و گردو ئی خه‌ڵكه‌یه‌ كه‌را؟)"
                },
                {
                    "verse": 10,
                    "text": "عیسایچ فه‌رماواش: (خه‌ڵكه‌كه‌ی نیشندیٛره‌.) جا ئیسه‌یچ ئا یاگیٛ گیواوێوه‌ فره‌ش چه‌نه‌ بیٛ، ھه‌رپۆچی گردو خه‌ڵكه‌كه‌ی نیشتیٛره‌ كه‌ ژماره‌و پیایه‌كاشا نزیكه‌و په‌نج ھه‌زار كه‌سا بیٛنیٛ."
                },
                {
                    "verse": 11,
                    "text": "ئینجا عیسا خه‌پله‌كیٛش به‌ردیٛ و سپاس‌و خوڎایش كه‌رد، و به‌شیٛش كه‌ردیٛ مل‌و گردو ئانیشاره‌ كه‌ نیشتیٛبیٛنیٛره‌، و په‌ی ماساوه‌كایچ ھه‌ر پاسه‌ش كه‌رد ئانڎه‌ی كه‌ ئاڎیٛ گه‌ره‌كشا بیٛ."
                },
                {
                    "verse": 12,
                    "text": "ئیسه‌یچ وه‌ختێ تیٛریٛ بییٛ، عیسا به‌ شوٙنكۆته‌كاش فه‌رماواش: (ئا پارچه‌ نانیٛ كه‌ مه‌نیٛنیٛوه‌ كوٙشا كه‌ردێ، په‌ی ئانه‌ی ھیچ چیٛوێ نه‌فوٙتیوٙ.)"
                },
                {
                    "verse": 13,
                    "text": "ھه‌رپۆچی كوٙشا كه‌ردیٛوه‌ و دوانڎزه‌ سه‌وه‌تیٛشا په‌ڕیٛ كه‌ردیٛ چا پارچه‌ نانا كه‌ جه‌ په‌نج خه‌پله‌ یه‌وینه‌كا مه‌نیٛبیٛنیٛوه‌ كه‌ خه‌ڵكه‌كه‌ی واردیٛبیٛنیٛ."
                },
                {
                    "verse": 14,
                    "text": "وه‌ختێ خه‌ڵكه‌كه‌ موعجیٛزه‌كه‌شا وینا كه‌ عیسا كه‌رده‌بیٛش، ھه‌رپۆچی به‌ یوٙترینیشا واڎ: (به‌ڕاسی ئینه‌ ئا پیٛغه‌مه‌ره‌نه‌ كه‌ مشیوٙ بێ په‌ی دنیێ.)"
                },
                {
                    "verse": 15,
                    "text": "چونكه‌ عیسا زانیٛ كه‌ ئاڎیٛ نیازشا ھه‌ن به‌یا و به‌راش تاوه‌كو به زوٙر كه‌راش به‌ پاشا، ھه‌رپۆچی چاگه‌ لاشی و به‌ته‌نیا لوا په‌ی كه‌شه‌كه‌ی."
                },
                {
                    "verse": 16,
                    "text": "ئیسه‌یچ وه‌ختێ ویٛره‌گا ئاما، شوٙنكۆته‌كیٛش ڕوه‌و به‌حرو جه‌لیلی وه‌ستیٛره‌ وار،"
                },
                {
                    "verse": 17,
                    "text": "و لوێ دلیٛ به‌له‌مێوه‌ و دلیٛ به‌حره‌كه‌یره‌ ڕوه‌و كه‌فه‌رناحوم كۆتیٛ ڕا، ھه‌رپۆچی شه‌وه‌ ئاماره‌ به‌ڵام ھه‌ڵای عیسا نامابیٛ په‌ی لایشا."
                },
                {
                    "verse": 18,
                    "text": "دماو ئانه‌یه‌ سیاوێوه‌ تنڎ ھورش كه‌رد و ئاوه‌كیٛ چه‌پوٙكانی كه‌ریٛ."
                },
                {
                    "verse": 19,
                    "text": "ھه‌رپۆچی دماو ئانه‌ی ویس و په‌نج تا سی سته‌یدیٛ سه‌وڵیٛشا دێبیٛنیٛ وه‌نه‌، كه‌ كه‌روٙ نزیكه‌و چوار تا په‌نج كیلوٙمه‌ترا، عیساشا وینا سه‌رو به‌حره‌كه‌یره‌ ملوٙ ڕاره‌ و جه‌ به‌له‌مه‌كه‌ی نزیك بیٛوه‌، ئیتر ته‌رسێ."
                },
                {
                    "verse": 20,
                    "text": "به‌ڵام په‌نه‌ش فه‌رماوێ: (منه‌نا، مه‌ته‌رسدیٛ.)"
                },
                {
                    "verse": 21,
                    "text": "ئینجا ئاڎیٛ ویٛشا ئاماڎه‌كه‌رد تاوه‌كو باراش په‌ی دلیٛ به‌له‌مه‌كه‌ی، ھه‌رپۆچی به‌له‌مه‌كه‌یچ ده‌م و ده‌س یاوا ئا یاگیٛ كه‌ ئاڎیٛ په‌یش لویٛنیٛ."
                },
                {
                    "verse": 22,
                    "text": "په‌ی سه‌وایشۆ خه‌ڵكه‌كه‌ كه‌ ته‌ك‌و لاكه‌ی ته‌رو به‌حره‌كه‌یۆ مدرێبیٛنیٛره‌، دیشا كه‌ بیٛجگه‌ جه‌ به‌له‌مێوه‌ ھیچ به‌له‌مێوه‌ ته‌ر نه‌بیٛ چاگه‌، و زاناشا كه‌ عیسا چه‌نی شوٙنكۆته‌كاش سوارو به‌له‌مه‌كه‌ی نه‌بیه‌ن، به‌ڵكو شوٙنكۆته‌كیٛش ویٛشا به‌ته‌نیا كۆتیٛبیٛنیٛ ڕا."
                },
                {
                    "verse": 23,
                    "text": "ئینجا به‌له‌میٛ ته‌ریٛ جه‌ ته‌به‌ریه‌وه‌ نزیكیٛ بییٛوه‌ په‌ی ئا یاگیٛ كه‌ خه‌ڵكه‌كه‌ نانشا چه‌نه‌ش وارده‌بیٛ دماو ئانه‌ی كه‌ گۆره‌كه‌ سپاس‌‌و خوڎایش كه‌رده‌بیٛ."
                },
                {
                    "verse": 24,
                    "text": "وه‌ختێ خه‌ڵكه‌كه‌ دیشا نه‌ عیسا و نه‌ شوٙنكۆته‌كیٛش نیه‌نیٛ چاگه‌، ئیتر ھه‌رپۆچی سواریٛ به‌له‌مه‌كا بییٛ و ئامێ په‌ی شارو كه‌فه‌رناحوٙمی تاوه‌كو گیٛڵا شوٙنه‌و عیسایره‌."
                },
                {
                    "verse": 25,
                    "text": "وه‌ختێ چۆڎه‌س‌و به‌حره‌كه‌یۆ ویناشاوه‌، چه‌نه‌شا په‌رسا: (ڕابی، كه‌ی یاوای ئیٛگه‌؟)"
                },
                {
                    "verse": 26,
                    "text": "عیسا جوابش داوه‌ و فه‌رماواش: (ڕاسیتا په‌نه‌ ماچو، شمه‌ شوٙنیمه‌ره‌ گیٛڵدیٛ نه‌ك وه‌روئانه‌یه‌ كه‌ موعجیٛزه‌كیٛتا وینێ، به‌ڵكو وه‌روئانه‌یه‌ كه‌ نانتا وارد و تیٛریٛ بیه‌یدیٛ."
                },
                {
                    "verse": 27,
                    "text": "په‌ی خوٙراكێوه‌ ھه‌رمانه‌ مه‌كه‌ردیٛ كه‌ دلیٛنه‌ مشوٙ، به‌ڵكو په‌ی خوٙراكێوه‌ كه‌ مه‌نوٙوه‌ په‌ی ژیوای ھه‌تاھه‌تایی، ئانه‌ی كه‌ كوڕو ئینسانی مڎوٙتا په‌نه‌، چونكه‌ خواڎی تاته‌ موٙره‌و ڕه‌زامه‌نڎی ویٛش دێنه‌ش وه‌نه‌ش.)"
                },
                {
                    "verse": 28,
                    "text": "ھه‌رپۆچی چه‌نه‌شا په‌رسا: (چیٛش كه‌رمیٛ تاوه‌كو ئا ھه‌رمانا كه‌رمیٛ كه‌ خوڎا داواما چه‌نه‌ كه‌روٙ كه‌ كه‌رمیٛشا؟)"
                },
                {
                    "verse": 29,
                    "text": "عیسایچ جوابش داوه‌ و په‌نه‌ش فه‌رماوێ: (ئانه‌ی كه‌ خوڎا داواتا وه‌نه‌ كه‌روٙ تاوه‌كو كه‌ردیٛش، ئینه‌نه‌: باوڕ باردیٛ پانه‌یه‌ كه‌ كیاسته‌نش.)"
                },
                {
                    "verse": 30,
                    "text": "ھه‌رپۆچی چه‌نه‌شا په‌رسا: (ئینجا چه‌ موعجیٛزێوه‌ كه‌ری تاوه‌كو وینمیٛش و باوڕڎ په‌نه‌ بارمیٛ؟ چیٛش كه‌ری؟"
                },
                {
                    "verse": 31,
                    "text": "باوباپیرما جه‌ چوٙڵه‌وانینه‌ مه‌نشا وارد ھه‌ر چه‌نی نویسیان: [جه‌ ئاسمانۆ نانش دێ په‌نه‌ تاوه‌كو وه‌راش.])"
                },
                {
                    "verse": 32,
                    "text": "ھه‌رپۆچی عیسایچ په‌نه‌ش فه‌رماوێ: (ڕاسیتا په‌نه‌ ماچو، ئانه‌ موسا نه‌بیٛ كه‌ جه‌ ئاسمانۆ نانش دایدیٛ په‌نه‌، به‌ڵكو ئانه‌ تاته‌ما كه‌ جه‌ ئاسمانۆ نانی ڕاسته‌قینه‌تا مڎوٙ په‌نه‌."
                },
                {
                    "verse": 33,
                    "text": "چونكه‌ نان‌و خوڎای ئانه‌نه‌ كه‌ جه‌ ئاسمانۆ وه‌زوٙره‌ و ژیوای مڎوٙ به‌ خه‌ڵك‌و دنیێ.)"
                },
                {
                    "verse": 34,
                    "text": "ھه‌رپۆچی په‌نه‌شا واڎ: (ئه‌ی گۆره‌، ھه‌میشه‌ ئا نانه‌ما ده‌ په‌نه‌.)"
                },
                {
                    "verse": 35,
                    "text": "عیسایچ په‌نه‌ش فه‌رماوێ: (منه‌نا نان‌و ژیوای، ئانه‌ی كه‌ بێ په‌ی لایم ھه‌رگیز ئاوراش مه‌بوٙ، و ئانه‌یچ كه‌ باوڕم په‌نه‌ باروٙ ھه‌رگیز ته‌ژنه‌ش مه‌بوٙ."
                },
                {
                    "verse": 36,
                    "text": "ھه‌رپاسه‌ په‌نه‌تا ماچو كه‌ شمه‌ منتا وینانا به‌ڵام ھه‌ڵای با‌وڕ نماردیٛ."
                },
                {
                    "verse": 37,
                    "text": "ھه‌ركه‌سێوه‌ كه‌ تاته‌ مڎوٙش به‌ من مێ په‌ی لایم، و ئانه‌یچه‌ كه‌ مێ په‌ی لایم ھه‌رگیز به‌رش مه‌كه‌رو."
                },
                {
                    "verse": 38,
                    "text": "من جه‌ ئاسمانۆ وه‌سته‌ناره‌ نه‌ك په‌ی ئانه‌ی مه‌خسه‌ڎو ویٛم به‌گابارو، به‌ڵكو په‌ی ئانه‌ی مه‌خسه‌ڎو ئانه‌یه‌ به‌گابارو كه‌ كیاسته‌ناش."
                },
                {
                    "verse": 39,
                    "text": "ئینه‌یچه‌ مه‌خسه‌ڎو ئانه‌ینه‌ كه‌ منش كیاسته‌نا، په‌ی ئانه‌ی ھه‌ركه‌سێوه‌ كه‌ ئاڎی دانا په‌نه‌ جه‌ ده‌سش نه‌ڎه‌و، به‌ڵكو جه‌ قیامه‌ته‌نه‌ زینڎه‌ش كه‌رووه‌."
                },
                {
                    "verse": 40,
                    "text": "چونكه‌ ئینه‌ مه‌خسه‌ڎو تاته‌یما په‌ی ھه‌ركه‌سێوه‌ كه‌ ته‌ماشه‌و كوڕه‌كه‌ی كه‌روٙ و باوڕش په‌نه‌ باروٙ تاوه‌كو ژیوای ھه‌تاھه‌تاییش بوٙ، ئانه‌ منیچ جه‌ ڕوٙو قیامه‌تینه‌ زینڎه‌ش كه‌رووه‌.)"
                },
                {
                    "verse": 41,
                    "text": "ھه‌رپۆچی جوله‌كه‌كیٛ ده‌سشا كه‌رد بوٙڵه‌بوٙڵكه‌رده‌ی ملشه‌ره‌، چونكه‌ ئاڎ واته‌بیٛش: (منه‌نا ئا نانه‌ی كه‌ جه‌ ئاسمانۆ وه‌سته‌نه‌ره‌.)"
                },
                {
                    "verse": 42,
                    "text": "و واچیٛنیٛ: (ئینه‌ عیسا نیا كوڕه‌كه‌و یوٙسفی، ئانه‌ی كه‌ ئه‌ڎێش و تاته‌یش مشناسمیٛ؟ به‌ڵێ ویٛشا. ئه‌ی چه‌نی ئیساتیٛ ماچوٙ: [من جه‌ ئاسمانۆ وه‌سته‌ناره‌]؟)"
                },
                {
                    "verse": 43,
                    "text": "عیسایچ جوابش دێوه‌ و په‌نه‌ش فه‌رماوێ: (دلیٛ ویٛتانه‌ بوٙڵه‌ بوٙڵ مه‌كه‌ردیٛ."
                },
                {
                    "verse": 44,
                    "text": "ھیچ كه‌س مه‌تاووٙ بێ په‌ی لایم ئه‌گه‌ر تاته‌ ئانه‌ی كه‌ منش كیاستانیٛ ناروٙش په‌ی لایم، و منیچ جه‌ ڕوٙو قیامه‌تینه‌ زینڎه‌ش كه‌رووه‌."
                },
                {
                    "verse": 45,
                    "text": "پیٛغه‌مه‌را نویسته‌ن: [گردشا جه‌ خوڎایۆ فیٛریٛ كریا.] ھه‌ركه‌سێوه‌ ژنیه‌نش و جه‌ تاته‌یۆ فیٛربیه‌ن، ئانه‌ مێ په‌ی لایم."
                },
                {
                    "verse": 46,
                    "text": "ھیچ كه‌س تاته‌ش نه‌ڎیه‌ن، بیٛجگه‌ چانه‌یه‌ كه‌ جه‌ خوڎایۆن، ته‌نیا ئاڎ تاته‌ش دیه‌ن."
                },
                {
                    "verse": 47,
                    "text": "ڕاسیتا په‌نه‌ ماچو: (ئانه‌ی باوڕ باروٙ ژیوای ھه‌تاھه‌تاییش ھه‌ن.)"
                },
                {
                    "verse": 48,
                    "text": "منه‌نا نان‌و ژیوای."
                },
                {
                    "verse": 49,
                    "text": "باوباپیرتا جه‌ چوٙڵه‌وانینه‌ مه‌نشا وارد و مه‌ردیٛ."
                },
                {
                    "verse": 50,
                    "text": "به‌ڵام ئینه‌ ئا نانه‌نه‌ كه‌ جه‌ ئاسمانۆ وه‌سته‌نه‌ره‌ تاوه‌كو ئانه‌ی كه‌ چه‌نه‌ش وه‌روٙ ھه‌رگیز نه‌مروٙ."
                },
                {
                    "verse": 51,
                    "text": "منه‌نا ئا نانه‌ زینڎه‌ی كه‌ جه‌ ئاسمانۆ وه‌سته‌نه‌ره‌، و ھه‌ركه‌سێوه‌ چا نانه‌یه‌ وه‌روٙ په‌ی ھه‌تاھه‌تای ژیووٙ، و ئا نانه‌یچه‌ كه‌ مڎه‌وش تاوه‌كو كه‌فاره‌ت‌و ژیوای دنیێ كه‌روٙ، لاشه‌ما.)"
                },
                {
                    "verse": 52,
                    "text": "ھه‌رپۆچی جوله‌كه‌كیٛ چه‌نی یوٙترینی ده‌سشا كه‌رد بوٙڵه‌بوٙڵ كه‌رده‌ی و واچیٛنیٛ: (چه‌نی ئی پیا تاووٙ لاشه‌و ویٛش بڎوٙما په‌نه‌ تاوه‌كو وه‌رمیٛش؟)"
                },
                {
                    "verse": 53,
                    "text": "ھه‌رپۆچی عیسایچ په‌نه‌ش فه‌رماوێ: ( ڕاسیتا په‌نه‌ ماچو، ھه‌تاوه‌كو لاشه‌و كوڕو ئینسانی نه‌وه‌ردیٛ و ونه‌كیٛش نه‌وه‌ردیٛوه‌، ژیوایتا چه‌نه‌ مه‌بوٙ."
                },
                {
                    "verse": 54,
                    "text": "ھه‌ركه‌سێوه‌ لاشه‌م وه‌روٙ و ونیم وه‌روٙوه‌ ئانه‌ ژیوای ھه‌تاھه‌تاییش ھه‌ن، و منیچ جه‌ ڕوٙو قیامه‌تینه‌ زینڎه‌ش كه‌رووه‌."
                },
                {
                    "verse": 55,
                    "text": "چونكه‌ لاشه‌م خوٙراكی ڕاسته‌قینه‌ن و ونیچم وارده‌یۆی ڕاسته‌قینیٛنه‌."
                },
                {
                    "verse": 56,
                    "text": "ھه‌ركه‌سێوه‌ لاشه‌م وه‌روٙ و ونیم وه‌روٙوه‌ جه‌ منه‌نه‌ ئه‌وانیشته‌ بوٙ و منیچ چاڎینه‌."
                },
                {
                    "verse": 57,
                    "text": "ھه‌ر چه‌نی من ژیوو به‌بوٙنه‌و تاته‌ی زینڎه‌یۆ كه‌ منش كیاستا، ئه‌پاسه‌یچ ھه‌ركه‌سێوه‌ جه‌ لاشه‌یم وه‌روٙ به‌بوٙنه‌و منۆ ژیووٙ."
                },
                {
                    "verse": 58,
                    "text": "ھه‌رپۆچی ئینه‌ ئا نانه‌نه‌ كه‌ جه‌ ئاسمانۆ وه‌سته‌نه‌ره‌، پیٛسه‌ ئانه‌یه‌ نیا كه‌ باوباپیرتا واردشا، و دماته‌ر مه‌ردیٛ، به‌ڵکو ھه‌ركه‌سێوه‌ چی نانه‌یه‌ وه‌روٙ، په‌ی ھه‌تاھه‌تای ژیووٙ.)"
                },
                {
                    "verse": 59,
                    "text": "عیسا ئی چیٛویٛشه‌ فه‌رماوێ وه‌ختێ خه‌ڵكی فیٛركه‌ریٛ جه‌ كه‌فه‌رناحوم جه‌ سینه‌گوٙگه‌كه‌نه‌ كه‌ یاگێوه‌ په‌ی خوڎا په‌رسی و فیٛركه‌رده‌ی په‌ی جوله‌كه‌كا بیٛ."
                },
                {
                    "verse": 60,
                    "text": "ھه‌رپۆچی فرێوه‌ جه‌ شوٙنكۆته‌كاش وه‌ختێ ئینه‌شا ژنی، واتشا: (قسێوه‌ قورسه‌نه‌، كیٛ تاووٙ چه‌نه‌ش یاووٙنه‌؟)"
                },
                {
                    "verse": 61,
                    "text": "ئینجا ئیساتیٛ وه‌ختێ عیسا زانیٛ كه‌ شوٙنكۆته‌كیٛش جه‌باره‌و ئینه‌یۆ بوٙڵه‌بوٙڵ كه‌را، ھه‌رپۆچی په‌نه‌ش فه‌رماوێ: (ئایا ئینه‌ بیٛزاریٛتا كه‌روٙ؟"
                },
                {
                    "verse": 62,
                    "text": "ئینجا چیٛش بوٙ ئه‌گه‌ر شمه‌ كوڕو ئینسانی ویندیٛ به‌رزبوٙوه‌ په‌ی ئا یاگیٛ كه‌ وه‌ڵته‌ریٛ چه‌نه‌ش بیٛ؟"
                },
                {
                    "verse": 63,
                    "text": "ئانه‌ ڕوٙحا كه‌ ژیوای به‌خشوٙ، به‌ڵام سروشت‌و گوناحی ھیچ سوڎێوه‌ش نیا، و ئا قسیٛ كه‌ په‌یم كه‌ردیٛندیٛ ڕوٙح و ژیواینیٛ."
                },
                {
                    "verse": 64,
                    "text": "به‌ڵام بازێ جه‌ شمه‌ باوڕ مه‌كه‌ردیٛ.) چونكه‌ عیسا ھه‌ر جه‌ ئه‌وه‌ڵۆ زانیٛ ئانیٛ كیٛنیٛ كه‌ باوڕنمارا و ئانه‌ كیٛن كه‌ ناپاكیش چه‌نی كه‌روٙ."
                },
                {
                    "verse": 65,
                    "text": "و ھه‌رپاسه‌ فه‌رماویٛچ: (وه‌رو ئینه‌یچه‌ په‌نه‌م واتیدیٛ كه‌ كه‌س مه‌تاووٙ بێ په‌ی لایم ئه‌گه‌ر جه‌ تاته‌یۆ ڕاش په‌نه‌ نه‌ڎریێ بوٙ.)"
                },
                {
                    "verse": 66,
                    "text": "و به‌بوٙنه‌و ئینه‌یۆ فریٛ جه‌ شوٙنكۆته‌كاش گیٛڵێوه‌ و ئیتر چه‌نیش نه‌گیٛڵیٛنیٛ."
                },
                {
                    "verse": 67,
                    "text": "ھه‌رپۆچی عیسایچ به‌ دوانڎزه‌ شوٙنكۆته‌كاش فه‌رماواش: (شمه‌یچ گه‌ره‌كتانه‌ بلدیٛ، پاسه‌ نیا؟)"
                },
                {
                    "verse": 68,
                    "text": "شه‌معون په‌تروٙسیچ جوابش داوه‌: (ئه‌ی گۆره‌، په‌ی لاو كیٛ بلمیٛ؟ وشه‌كاو ژیوای ھه‌تاھه‌تایی ئینێ لاو توٙوه‌،"
                },
                {
                    "verse": 69,
                    "text": "و باوڕما ئاورده‌ن و مزانمیٛ كه‌ توٙ پیروٙزه‌كه‌و خوڎاینی.)"
                },
                {
                    "verse": 70,
                    "text": "عیسایچ جوابش دێوه‌: (من شمه‌م ھورنه‌چنیه‌یدیٛ، دوانڎزه‌كه‌؟ به‌ڵام ھه‌ڵای یوٙ جه‌ شمه‌ ئیبلیسا)"
                },
                {
                    "verse": 71,
                    "text": "عیسا جه‌باره‌و یه‌ھوزاو كوڕو شه‌معونی ئه‌سخه‌ریوٙتیۆ قسیٛ كه‌ریٛ، چونكه‌ ته‌نانه‌ڎ ھه‌رچنڎه‌ ئاڎ یوٙ بیٛ جه‌ دوانڎزه‌ شوٙنكۆته‌كاش، به‌ڵام به‌نیازبیٛ ناپاكیش چه‌نی كه‌روٙ."
                }
            ]
        },
        {
            "chapter": 7,
            "audio_link": "https://media.ipsapps.org/hac/hac-audio/JHN_007.mp3",
            "verses": [
                {
                    "verse": 1,
                    "text": "دماو ئینیشا عیسا دلیٛ مه‌نتیٛقه‌و جه‌لیلیره‌ گیٛڵا چونكه‌ گه‌ره‌كش نه‌بیٛ جه‌ مه‌نتیٛقه‌و یه‌ھودیه‌ینه‌ مه‌نوٙوه‌، وه‌روئانه‌یه‌ ده‌سه‌ڵاڎداره‌كاو جوله‌كه‌ی چاگه‌ په‌ی ئانه‌یه‌ گیٛڵیٛنیٛ كه‌ كوشاش."
                },
                {
                    "verse": 2,
                    "text": "ئینجا ئیسه‌یچ جه‌ژنه‌و جوله‌كه‌كا نزیكه‌ بیٛ، كه‌ جه‌ژنه‌و ھه‌رزه‌لیٛ بیٛ."
                },
                {
                    "verse": 3,
                    "text": "ھه‌رپۆچی برێكیٛش یه‌كبین په‌نه‌ش واچیٛنیٛ: (ئیٛگه‌ی جیابازه‌ و لوه‌ په‌ی مه‌نتیٛقه‌و یه‌ھودیه‌ی په‌ی ئانه‌ی شوٙنكۆته‌كیٛڎ ھه‌رمانه‌كاڎ وینا كه‌ كه‌ریشا،"
                },
                {
                    "verse": 4,
                    "text": "چونكه‌ ھیچ كه‌سێوه‌ به‌په‌نامه‌كی ھیچ چیٛوێوه‌ مه‌كه‌روٙ ئه‌گه‌ر گه‌ره‌كش بوٙ به‌ئاشكرا به‌رگنوٙ. ئه‌گه‌ر توٙ ئی چیٛوا كه‌ری،ویٛڎ نیشانه‌و دنیێ ده‌.)"
                },
                {
                    "verse": 5,
                    "text": "چونكه‌ ته‌نانه‌ڎ برێكیٛچش باوڕش په‌نه‌ نه‌كه‌ریٛنیٛ."
                },
                {
                    "verse": 6,
                    "text": "ھه‌رپۆچی عیسایچ په‌نه‌ش فه‌رماوێ: (وه‌خت‌و من ھه‌ڵای نامان، به‌ڵام وه‌خت‌و شمه‌ ھه‌میشه‌ حازرا."
                },
                {
                    "verse": 7,
                    "text": "خه‌ڵك‌و دنیێ مه‌تاووٙ قینیش جه‌ شمه‌ بوٙ، به‌ڵام قینیش جه‌ منه‌نه‌، چونكه‌ یه‌كبین سه‌رو ھه‌رمانه‌ خراپه‌كاشا شاھیٛڎی مڎه‌و."
                },
                {
                    "verse": 8,
                    "text": "سه‌ره‌وكوییٛ بیدیٛوه‌ په‌ی جه‌ژنه‌كیٛ، به‌ڵام من نمه‌و سه‌ره‌وكوی په‌ی جه‌ژنیٛ، چونكه‌ وه‌خت‌و من ھه‌ڵای به‌ته‌مامه‌تی نامان.)"
                },
                {
                    "verse": 9,
                    "text": "ئینیٛشه‌ فه‌رماوێ و جه‌ مه‌نتیٛقه‌و جه‌لیلی مه‌نۆ."
                },
                {
                    "verse": 10,
                    "text": "وه‌ختێ برێكیٛش سه‌ره‌وكوییٛ بییٛبیٛنیٛوه‌ په‌ی جه‌ژنیٛ، ئینجا ئاڎیچ لوا نه‌ك به‌ئاشكرا به‌ڵكو به‌په‌نامه‌كی."
                },
                {
                    "verse": 11,
                    "text": "ھه‌رپۆچی جوله‌كه‌كیٛ جه‌ جه‌ژنه‌كیٛنه‌ گیٛڵیٛنیٛ شوٙنیشه‌ره‌ و په‌رسیٛنیٛ: (كوا ئاڎ ئینا چكوٙ؟)"
                },
                {
                    "verse": 12,
                    "text": "دلیٛ خه‌ڵكه‌كه‌ینه‌ جه‌باره‌و ئاڎیۆ چپه‌چپێوه‌ دروس بی، بازێشا واچیٛنیٛ: (پیێوه‌ خاسا.) به‌ڵام ئه‌ویٛته‌ریٛ واچیٛنیٛ: (نه‌خێر، خه‌ڵكی ھورخه‌ڵه‌تنوٙ.)"
                },
                {
                    "verse": 13,
                    "text": "به‌ڵام وه‌روته‌رسه‌و ده‌سه‌ڵاڎداره‌كاو جوله‌كه‌ی، ھیچ كه‌سێوه‌ به‌ئاشكرا ھیچ نه‌واچیٛ جه‌باره‌و ئاڎیۆ."
                },
                {
                    "verse": 14,
                    "text": "ئیسه‌یچ وه‌ختێ نیمه‌و جه‌ژنه‌كیٛ ڕه‌ڎه‌ بییٛبیٛ، عیسا ھوروه‌ست په‌ی په‌رسگای و ده‌سش كه‌رد به‌ فیٛركه‌رده‌ی خه‌ڵكه‌كه‌ی."
                },
                {
                    "verse": 15,
                    "text": "ھه‌رپۆچی جوله‌كه‌كیٛ سه‌رسامیٛ بییٛ و واچیٛنیٛ: (چه‌نی ئی پیا گردو ئی چیٛوا مزانوٙ، جه‌وه‌ختێوه‌نه‌ كه‌ ھه‌رگیز ھیچش نه‌وانان؟)"
                },
                {
                    "verse": 16,
                    "text": "ھه‌رپۆچی عیسا جوابش داوه‌ و په‌نه‌ش فه‌رماوێ: (قسه‌كیٛ ھینیٛ ویٛم نیه‌نیٛ، به‌ڵكو ھینیٛ ئانه‌ینیٛ كه‌ كیاسته‌ناش."
                },
                {
                    "verse": 17,
                    "text": "ئه‌گه‌ر ھه‌ركه‌سێوه‌ گه‌ره‌كش بوٙ مه‌خسه‌ڎو خوڎای به‌گاباروٙ، ئانه‌ به‌دڵنیایی جه‌باره‌و قسه‌كامۆ مزانوٙ كه‌ ئایا قسه‌كیٛم جه‌ خوڎاوه‌نیٛ یان قسیٛ ویٛمه‌نیٛ."
                },
                {
                    "verse": 18,
                    "text": "ھه‌ركه‌سێوه‌ به‌نامیٛ ده‌سه‌ڵات‌و ویٛشۆ قسیٛ كه‌روٙ داواو حورمه‌تی په‌ی ویٛش كه‌روٙ، به‌ڵام ئانه‌ی كه‌ داواو حورمه‌تی كه‌روٙ په‌ی ئا كه‌سه‌یه‌ كه‌ كیاسته‌نش ڕاس واچا و ھیچ فیٛڵێوه‌ش نیه‌نه‌ چه‌نه‌."
                },
                {
                    "verse": 19,
                    "text": "موسا شه‌ریٛعه‌ته‌كه‌ش دایدیٛ په‌نه‌، به‌ڵام ھیچكام جه‌ شمه‌ به‌گاشا نماروٙ. ئیسه‌یچ په‌ی چیٛشی گیٛڵدیٛ تاوه‌كو كوشدیٛم؟)"
                },
                {
                    "verse": 20,
                    "text": "خه‌ڵكه‌كه‌یچ جوابشا داوه‌: (توٙ فریشتیٛ شه‌یتانییٛڎ چه‌نه‌نیٛ، كیٛ گیٛڵوٙ تاوه‌كو توٙ كوشوٙ؟)"
                },
                {
                    "verse": 21,
                    "text": "عیسا جوابش داوه‌: (من موعجیٛزێوه‌م كه‌رد و شمه‌ گردتا سه‌رسامیٛ بیه‌یدیٛ."
                },
                {
                    "verse": 22,
                    "text": "موسا فه‌رمانه‌ش په‌نه‌ كه‌ردیدیٛ تاوه‌كو كوڕه‌كاتا خه‌ته‌نه‌ كه‌ردیٛ ھه‌رچنڎه‌ خه‌ته‌نه‌كه‌رده‌ی جه‌ موسایۆ نه‌بیٛ، به‌ڵكو جه‌ باوباپیراتاوه‌ بیٛ. ھه‌رپۆچی جه‌ شه‌مه‌نه‌ نیٛرینه‌ خه‌ته‌نه‌كه‌ردیٛ."
                },
                {
                    "verse": 23,
                    "text": "ئه‌گه‌ر نیٛرینێوه‌ جه‌ ڕوٙ شه‌مه‌ینه‌ خه‌ته‌نه‌ كریوٙ په‌ی ئانه‌ی شه‌ریٛعه‌ت و موسای نه‌مه‌ڕیوٙ، ئیسه‌یچ په‌ی چیٛشی توڕیٛندیٛ چه‌نه‌م ھه‌ر وه‌روئانه‌ی جه‌ ڕوٙ شه‌مه‌ینه‌ پیێوه‌م به‌ته‌مامه‌تی خاس كه‌رده‌نۆ؟"
                },
                {
                    "verse": 24,
                    "text": "به‌پاو ڕواڵه‌تی حوكم مه‌ڎه‌یدیٛ ، به‌ڵكو به‌پاو ڕاسودروسی حوكم ده‌یدیٛ.)"
                },
                {
                    "verse": 25,
                    "text": "ھه‌رپۆچی چا وه‌خته‌نه‌ بازێ جه‌ خه‌ڵك‌و ئوٙرشه‌لیمی واچیٛنیٛ: (ئینه‌ ئا پیا نیا كه‌ ئاڎیٛ گیٛڵا تاوه‌كو كوشاش؟"
                },
                {
                    "verse": 26,
                    "text": "بڎیه‌یدیٛ، ئه‌ھا به‌ئاشكرا قسیٛ كه‌روٙ، و ئاڎیچیٛ ھیچش په‌نه‌ مه‌واچا. توٙ واچی ده‌سه‌ڵاڎداره‌كیٛ به‌ڕاسی بزانا كه‌ ئاڎ مه‌سیٛحا؟"
                },
                {
                    "verse": 27,
                    "text": "ئیٛمه‌ مزانمیٛ كه‌ ئی پیا خه‌ڵك‌و كوٙگه‌یا، به‌ڵام وه‌ختێ مه‌سیٛح مێ كه‌س مه‌زانوٙ كه‌ ئاڎ خه‌ڵك‌و كوٙگه‌یا.)"
                },
                {
                    "verse": 28,
                    "text": "ئینجا عیسا به‌ ده‌نگێوه‌ به‌رز جه‌ په‌رسگاكه‌نه‌ وه‌ختێ خه‌ڵكی فیٛر كه‌ریٛ، ھاوارش كه‌رد: (به‌ڵێ، شمه‌ من مشناسدیٛ و زاندیٛ كه‌ خه‌ڵك‌و كوٙگه‌ینا. من به‌ ده‌سه‌ڵات‌و ویٛم نامانا ئیٛگه‌، به‌ڵكو ئانه‌ی كه‌ منش كیاسته‌نا ڕاسا، و شمه‌ مه‌شناسدیٛش."
                },
                {
                    "verse": 29,
                    "text": "به‌ڵام من مشناسوش چونكه‌ لاو ئاڎیۆ ئامانا، و ئاڎیچ منش كیاسته‌نا.)"
                },
                {
                    "verse": 30,
                    "text": "ھه‌رپۆچی گه‌ره‌كشابیٛ گیٛراش، به‌ڵام كه‌س نه‌تاواش ده‌سش په‌ی به‌روٙ، چونكه‌ ھه‌ڵای وه‌ختش نامابیٛ."
                },
                {
                    "verse": 31,
                    "text": "به‌ڵام فریٛ جه‌ خه‌ڵكه‌كه‌ی باوڕشا په‌نه‌ ئاورد و واچیٛنیٛ: (وه‌ختێ مه‌سیٛح مێ موعجیٛزیٛ زیاته‌ریٛ مه‌كه‌روٙ چانیشا كه‌ ئی پیایه‌ كه‌ردیٛنیٛ.)"
                },
                {
                    "verse": 32,
                    "text": "وه‌ختێ فه‌ریسییه‌كیٛ ژنیشا كه‌ خه‌ڵكه‌كه‌ جه‌باره‌و عیسایۆ چپه‌چپشانه‌، ھه‌رپۆچی سه‌روٙك‌و كاھینه‌كا و فه‌ریسییه‌كا بازێ پاسه‌وانیٛ په‌رسگاكه‌یشا كیاستیٛ تاوه‌كو ده‌سگیرش كه‌را."
                },
                {
                    "verse": 33,
                    "text": "ھه‌رپۆچی عیسا فه‌رماواش: (ته‌نیا وه‌ختێوه‌ كه‌م چه‌نیتا مه‌نووه‌، و ئینجا ملو په‌ی لاو ئانه‌ی كه‌ كیاسته‌ناش.)"
                },
                {
                    "verse": 34,
                    "text": "گیٛڵدیٛ شوٙنیمه‌ره‌ به‌ڵام مه‌یوٙزدیٛمۆ، و مه‌تاودیٛ به‌یدیٛ په‌ی ئا یاگیٛ كه‌ منش ئینانیٛ چه‌نه‌.)"
                },
                {
                    "verse": 35,
                    "text": "ئینجا جوله‌كه‌كیٛ به‌ یوٙترینیشا واڎ: (ئی پیا ته‌ماڎارا په‌ی کوٙگه‌ی بلوٙ كه‌ ئیٛمه‌ نه‌تاومیٛ یوٙزمیٛشۆ؟ خوٙ ته‌ماڎار نیا بلوٙ په‌ی لاو خه‌ڵكه‌كه‌یما كه‌ دلیٛ یوٙنانیه‌كانه‌ پرش و بڵاویٛ بییٛنیٛوه‌ تاوه‌كو چاگه‌ یوٙنانیه‌كا فیٛریٛ كه‌روٙ؟"
                },
                {
                    "verse": 36,
                    "text": "ئی قسیٛ ماناش چیٛشه‌نه‌ كه‌ واتش: [گیٛڵدیٛ شوٙنیمه‌ره‌ به‌ڵام مه‌یوٙزدیٛمۆ، و مه‌تاودیٛ به‌یدیٛ په‌ی ئا یاگیٛ كه‌ منش ئینانیٛ چه‌نه‌]؟)"
                },
                {
                    "verse": 37,
                    "text": "ئیسه‌یچ جه‌ ئاخیره‌مین ڕوٙو جه‌ژنیٛنه‌ كه‌ گۆره‌ته‌رین ڕوٙو جه‌ژنیٛ بیٛ، عیسا ھاوارش كه‌رد و واچیٛ: (ھه‌ركه‌سێوه‌ ته‌ژنه‌شا، با بێ په‌ی لایم و وه‌روٙوه‌."
                },
                {
                    "verse": 38,
                    "text": "ھه‌ركه‌سێوه‌ باوڕم په‌نه‌ باروٙ، ھه‌رچه‌نی نویسیایه‌ پیروٙزه‌كیٛ فه‌رماوا: [جه‌ دڵشۆ جوٙگه‌كاو ئاویٛ زینڎیٛ مه‌یا به‌رۆ.])"
                },
                {
                    "verse": 39,
                    "text": "ئیسه‌یچ ئینه‌شه‌ فه‌رماوا جه‌باره‌و ڕوٙحیۆ، كه‌ گردو ئانیشا باوڕشا په‌نه‌ ئاورد ته‌ماڎاریٛ بیٛنیٛ ھورش گیٛرا، چونكه‌ تا ئا وه‌خته‌ ڕوٙحه‌كه‌ نه‌دریابیٛ و عیسایچ شكوٙڎار نه‌كریابیٛ."
                },
                {
                    "verse": 40,
                    "text": "وه‌ختێ بازێ جه‌ خه‌ڵكه‌كه‌ی ئی قسیٛشا ژنه‌وییٛ، ھه‌رپۆچی واچیٛنیٛ: (به‌دڵنیایی ئینه‌ پیٛغه‌مه‌ره‌كه‌ن.)"
                },
                {
                    "verse": 41,
                    "text": "ئه‌ویٛ ته‌ریٛچ واچیٛنیٛ: (ئینه‌ مه‌سیٛحه‌كه‌ن.) به‌ڵام ھه‌ڵای ئه‌ویٛ ته‌ریٛشا ھه‌ر واچیٛنیٛ: (مه‌سیٛح جه‌ مه‌نتیٛقه‌‌و جه‌لیلیۆ نمێ،"
                },
                {
                    "verse": 42,
                    "text": "خاسا ئه‌ی نویسیایه‌ پیروٙزه‌كیٛ مه‌ فه‌رماوا كه‌ مه‌سیٛح وه‌چه‌و داوڎ پاشایا و جه‌ بێتله‌حمۆ مێ، ئا ده‌گێ كه‌ داوڎ چه‌نه‌ش ژیوا؟)"
                },
                {
                    "verse": 43,
                    "text": "ھه‌رپۆچی به‌بوٙنه‌و عیسایۆ، خه‌ڵكه‌كه‌ بییٛ به‌ دویٛ به‌شیٛ."
                },
                {
                    "verse": 44,
                    "text": "بازێ گه‌ره‌كشا بیٛ ده‌سگیرش كه‌را، به‌ڵام كه‌س نه‌تاواش ده‌سش په‌ی به‌روٙ."
                },
                {
                    "verse": 45,
                    "text": "وه‌ختێ پاسه‌وانه‌كاو په‌رسگای گیٛڵێوه‌ په‌ی لاو سه‌روٙك‌و كاھیه‌نه‌كا و فه‌ریسییه‌كا، ئاڎیچیٛ په‌نه‌شا واتیٛ: (په‌ی چیٛشی ناوردتا چه‌نی ویٛتا؟)"
                },
                {
                    "verse": 46,
                    "text": "پاسه‌وانه‌كیٛ جوابشا داوه‌: (تا ئیسه‌ ھه‌رگیز ھیچ كه‌سێوه‌ پیٛسه‌ ئی پیایه‌ قسیٛش نه‌كه‌ردیٛنه‌.)"
                },
                {
                    "verse": 47,
                    "text": "ئینجا فه‌ریسییه‌كیٛ جوابشا دێوه‌: (شمه‌یچش جه‌ڕێ لانه‌ڎێندیٛ، پاسه‌ نیا؟"
                },
                {
                    "verse": 48,
                    "text": "ھیچ كه‌سێوه‌ جه‌ ده‌سه‌ڵاڎداره‌كا یان فه‌ریسییه‌كا باوڕشا په‌نه‌ ئاورده‌ن؟ نا باوڕشا ناورده‌ن."
                },
                {
                    "verse": 49,
                    "text": "بیٛجگه‌ چی خه‌ڵكه‌ نه‌فره‌ڎوه‌نه‌كریایه‌ كه‌ جه‌ شه‌ریٛعه‌تو موسای مه‌زانا.)"
                },
                {
                    "verse": 50,
                    "text": "نیقوٙدیموٙس كه‌ یوٙ بیٛ جه‌ فه‌ریسییه‌كا و وه‌ڵته‌ریٛ لوابیٛ كه‌ عیسای وینوٙ، په‌نه‌ش واتیٛ:"
                },
                {
                    "verse": 51,
                    "text": "(شه‌ریٛعه‌ته‌كه‌ما كه‌ جه‌ موسایۆن حوكم‌و كه‌سێوه‌ مه‌ڎوٙ وه‌ختێ نه‌ژنیه‌بوٙش و نه‌زانوٙ كه‌ چیٛشش كه‌رده‌ن.)"
                },
                {
                    "verse": 52,
                    "text": "جوابشا داوه‌ و په‌نه‌شا واڎ: (ئایا توٙیچ خه‌ڵك‌و مه‌نتیٛقه‌و جه‌لیلینی؟ نه‌خێر بیٛ شك. گیٛڵه‌ و بزانه‌ كه‌ جه‌ مه‌نتیٛقه‌و جه‌لیلیۆ ھیچ پیٛغه‌مه‌رێوه‌ ھورمه‌گنوٙ.)"
                },
                {
                    "verse": 53,
                    "text": "ئیتر ھه‌ریوٙشا لواوه‌ یانه‌و ویٛش."
                }
            ]
        },
        {
            "chapter": 8,
            "audio_link": "https://media.ipsapps.org/hac/hac-audio/JHN_008.mp3",
            "verses": [
                {
                    "verse": 1,
                    "text": "به‌ڵام عیسا لوا په‌ی كه‌ش‌و زه‌یتونی."
                },
                {
                    "verse": 2,
                    "text": "به‌یانی زو جارێوه‌ته‌ر گیٛڵاوه‌ په‌ی په‌رسگاكه‌ی و گردو خه‌ڵكی ئیٛنیٛ په‌ی لایش و ئاڎیچ نیشته‌ره‌ و ده‌سش كه‌رد فیٛركه‌رده‌یشا."
                },
                {
                    "verse": 3,
                    "text": "ئیسه‌یچ ماموٙسایاو شه‌ریٛعه‌تی و فه‌ریسییه‌كیٛ ژه‌نێوه‌شا ئاورده‌ كه‌ جه‌وه‌خت‌و زیناكه‌رده‌ینه‌ گیرێبیٛ، و ئاورده‌شا وه‌رو ده‌م‌و خه‌ڵكه‌كه‌ی و دلیٛ ڕاسه‌نه‌ مدرناشاره‌."
                },
                {
                    "verse": 4,
                    "text": "په‌نه‌شا واڎ: (ماموٙسا، ئی ژه‌نیٛ جه‌ وه‌خت‌و زیناكه‌رده‌ینه‌ گیریێنه‌،"
                },
                {
                    "verse": 5,
                    "text": "جه‌ شه‌ریٛعه‌ته‌نه‌ موسا فه‌رمانه‌ش په‌نه‌ كه‌ردیٛنمیٛ كه‌ ژه‌نی ئه‌چینیٛ ته‌وه‌ن وارانه‌ كه‌رمیٛ تا مروٙ، ھه‌رپۆچی ئیساتیٛ توٙ چیٛش ماچی؟)"
                },
                {
                    "verse": 6,
                    "text": "ئینه‌شا واڎ په‌ی ئانه‌ی عیسای تاقی كه‌راوه‌ و تاوا تاوانبارش كه‌را، به‌ڵام عیسا كوٙمیاوه‌ و به‌ گلكه‌ سه‌رو زه‌مینه‌كه‌یۆ نویستش."
                },
                {
                    "verse": 7,
                    "text": "به‌ڵام وه‌ختێ ئاڎیٛ یه‌كبین چه‌نه‌ش په‌رسیٛنیٛ، عیسا ڕاس بیۆ و په‌نه‌ش فه‌رماوێ: (ئا كه‌سه‌ی كه‌ بیٛ گوناحا دلیٛتانه‌، با ئاڎ ئه‌وه‌ڵ كه‌س بوٙ ته‌وه‌نیش په‌ی شانوٙ.)"
                },
                {
                    "verse": 8,
                    "text": "جارێوه‌ ته‌ر ویٛش كوٙمناوه‌ و سه‌رو زه‌مینه‌كه‌یۆ نویستش."
                },
                {
                    "verse": 9,
                    "text": "وه‌ختێ ئینه‌شا ژنی، ھه‌رپۆچی جه‌ پیره‌كاوه‌ ئه‌وه‌ڵ جار یوٙ شوٙنه‌و یوٙیره‌ لوێ، تا ئا وه‌خته‌ی عیسا به‌ته‌نیا مه‌نۆ چه‌نی ئا ژه‌نیٛ كه‌ ھه‌ڵای چاگه‌ بیٛ."
                },
                {
                    "verse": 10,
                    "text": "عیسا ھورئیٛستۆ و په‌نه‌ش فه‌رماوا: (ئه‌ی ژه‌ن، كوێ ئاڎیٛ؟ كه‌س حوكمش نه‌ڎای؟)"
                },
                {
                    "verse": 11,
                    "text": "ئاڎیچه‌ جوابش داوه‌: (نه‌خێر، گۆره‌ ھیچ كه‌س.) و عیسایچ په‌نه‌ش فه‌رماوا: ( ئیتر منیچ حوكمڎ مه‌ڎه‌و، لوه‌، چێولای ئیتر جارێوه‌ته‌ر گوناح مه‌كه‌ره‌.)"
                },
                {
                    "verse": 12,
                    "text": "ئینجا عیسا قسیٛش په‌ی كه‌ردیٛ و فه‌رماواش: (منه‌نا ڕوٙشنایی دنیێ، ھه‌ركه‌سێوه‌ گنوٙشوٙنیم ھه‌رگیز تاریكیره‌ مه‌لوٙ، به‌ڵكو ڕوٙشنایی ژیوایش بوٙ.)"
                },
                {
                    "verse": 13,
                    "text": "فه‌ریسییه‌كیٛ په‌نه‌شا واڎ: (توٙ شاھیٛڎی په‌ی ویٛڎ مڎه‌ی، و شاھیٛڎیه‌كه‌یچڎ ڕاس نیا.)"
                },
                {
                    "verse": 14,
                    "text": "عیسا جوابش داوه‌ و په‌نه‌ش فه‌رماوێ: (ته‌نانه‌ڎ ئه‌گه‌ر شاھیٛڎی په‌ی ویٛم ده‌و، شاھیٛڎیه‌كه‌م ڕاسا، چونكه‌ مزانو چكوٙوه‌ ئامانا و په‌ی كوٙگه‌ی ملو، به‌ڵام شمه‌ مه‌زاندیٛ چكوٙوه‌ ئامانا و په‌ی كوٙگه‌ی ملو."
                },
                {
                    "verse": 15,
                    "text": "شمه‌ به‌پاو سروشت‌و ئینسانی حوكم مڎه‌یدیٛ ، به‌ڵام من ھیچ كه‌سی حوكم مه‌ڎه‌و."
                },
                {
                    "verse": 16,
                    "text": "به‌ڵام ئه‌گه‌ر حوكم ده‌و، ئانه‌ حوكمه‌كه‌م ڕاسا، چونكه‌ به‌ته‌نیا نیه‌نا، به‌ڵكو من و تاته‌ ئینایمیٛ پیٛوه‌ره‌، ئانه‌ی كه‌ منش كیاسته‌نا."
                },
                {
                    "verse": 17,
                    "text": "ته‌نانه‌ڎ جه‌ شه‌ریٛعه‌ته‌كه‌یچتانه‌ نویسیان كه‌ شاھیٛڎی دویٛ كه‌سا ڕاسا."
                },
                {
                    "verse": 18,
                    "text": "من ئا كه‌سه‌نا كه‌ جه‌باره‌و ویٛمۆ شاھیٛڎی مڎه‌و، و تاته‌یچ كه‌ منش كیاسته‌نا شاھیٛڎیم په‌ی مڎوٙ.)"
                },
                {
                    "verse": 19,
                    "text": "ھه‌رپۆچی یه‌كبین چه‌نه‌ش په‌رسیٛنیٛ: (تاته‌ڎ چكوٙن؟) عیسا جوابش داوه‌: (شمه‌ نه‌ من مشناسدیٛ و نه‌ تاته‌یم، چونكه‌ ئه‌گه‌ر منتا ئه‌شناسێنا، ئانه‌ تاته‌یچم ئه‌شناسیٛندیٛ.)"
                },
                {
                    "verse": 20,
                    "text": "عیسا ئی قسیٛشه‌ كه‌رده‌ وه‌ختێ كه‌ خه‌ڵکه‌كه‌ی فیٛركه‌ریٛ جه‌ په‌رسگانه‌ پاڵ‌و سنڎوٙق‌و خه‌زیٛنه‌ینه‌، به‌ڵام كه‌س ده‌سگیرش نه‌كه‌رد، چونكه‌ ھه‌ڵای وه‌ختش نامابیٛ."
                },
                {
                    "verse": 21,
                    "text": "ئینجا جارێوه‌ته‌ر عیسا په‌نه‌ش فه‌رماوێ: (من ملو، و شمه‌یچ گیٛڵدیٛ شوٙنیمه‌ره‌، به‌ڵام دلیٛ گوناحه‌كاتانه‌ مردیٛ، ئا یاگیٛ كه‌ په‌یش ملو شمه‌ مه‌تاودیٛ به‌یدیٛ.)"
                },
                {
                    "verse": 22,
                    "text": "ھه‌رپۆچی جوله‌كه‌كیٛ واچیٛنیٛ: (چانه‌ی مشوٙ ویٛش كوشوٙ، چونكه‌ ئاڎ ماچوٙ: [شمه‌ مه‌تاودیٛ به‌یدیٛ په‌ی ئا یاگیٛ كه‌ من په‌یش ملو.]؟)"
                },
                {
                    "verse": 23,
                    "text": "و عیسا په‌نه‌ش فه‌رماوێ: (شمه‌ وارۆ ئامێندیٛ، به‌ڵام من سه‌رۆ، شمه‌ ھینیٛ ئی دنیێندیٛ، به‌ڵام من ھین‌و ئی دنیێ نیه‌نا."
                },
                {
                    "verse": 24,
                    "text": "ھه‌رپۆچی په‌نه‌م واتیدیٛ كه‌ دلیٛ گوناحه‌كاتانه‌ مردیٛ. چونكه‌ ھه‌تاوه‌كو باوڕناردیٛ كه‌ من ئاڎنا، ئانه‌ به‌دڵنیایی دلیٛ گوناحه‌كاتانه‌ مردیٛ.)"
                },
                {
                    "verse": 25,
                    "text": "ھه‌رپۆچی چه‌نه‌شا په‌رسا: (توٙ كیٛنی؟) عیسایچ په‌نه‌ش فه‌رماوێ: (ھه‌ر جه‌ ئه‌وه‌ڵۆ جاڕ په‌ی چیٛشی مڎه‌و؟"
                },
                {
                    "verse": 26,
                    "text": "چیٛویٛ فریٛم ھه‌نیٛ ده‌رباره‌تا واچوشا و حوكمتا ده‌و په‌نه‌شا، به‌ڵام ئانه‌ی كه‌ منش كیاسته‌نا ڕاسا، و ئانه‌ی به‌ خه‌ڵك‌و دنیێ ماچو كه‌ چاڎیۆ مژنه‌ووش.)"
                },
                {
                    "verse": 27,
                    "text": "نه‌زاناشا كه‌ ئاڎ جه‌باره‌و تاته‌یۆ قسیٛ كه‌ریٛ."
                },
                {
                    "verse": 28,
                    "text": "ھه‌رپۆچی عیسا په‌نه‌ش فه‌رماوێ: (وه‌ختێ كوڕو ئینسانیتا به‌رز كه‌ردۆ، ئینجا مزاندیٛ كه‌ من ئاڎنا، و جه‌ ویٛمۆ ھیچ مه‌كه‌رو، به‌ڵكو ئانه‌ی كه‌ تاته‌ فیٛرش كه‌رده‌نا ئانه‌ی ماچو."
                },
                {
                    "verse": 29,
                    "text": "و ئانه‌ی كه‌ منش كیاسته‌نا، ئینا چه‌نیم. و به‌ته‌نیا جیاش ناسته‌نا، چونكه‌ ھه‌میشه‌ ئانه‌ی كه‌رو كه‌ ئاڎی دڵوه‌ش كه‌روٙ.)"
                },
                {
                    "verse": 30,
                    "text": "وه‌ختێ ئی قساكه‌ریٛ، خه‌ڵكێوه‌ فریٛ باوڕشا په‌نه‌ ئاورد."
                },
                {
                    "verse": 31,
                    "text": "ھه‌رپۆچی عیسا پا جوله‌كا كه‌ با‌وڕشا په‌نه‌ش ئاورده‌بیٛ فه‌رماواش: (ئه‌گه‌ر جه‌ وشه‌كامه‌نه‌ چه‌سپیه‌یدیٛ، ئانه‌ به‌ڕاسی شوٙنكۆتیٛ منه‌ندیٛ،"
                },
                {
                    "verse": 32,
                    "text": "و ڕاسی مشناسدیٛ و ڕاسیچ ئازاڎیٛتا كه‌روٙ)"
                },
                {
                    "verse": 33,
                    "text": "و جوابشا داوه‌ و په‌نه‌شا واڎ: (ئیٛمه‌ وه‌چیٛ ئیبراھیمینمیٛ و ھه‌رگیز به‌نڎیٛ ھیچ كه‌سی نه‌بییٛنمیٛ ئیتر چه‌نی په‌نه‌ما ماچی: [شمه‌ ئازاڎیٛ بیدیٛ]؟)"
                },
                {
                    "verse": 34,
                    "text": "عیسا جوابش دێوه‌: (ڕاسیتا په‌نه‌ ماچو، ھه‌ركه‌سێوه‌ گوناح كه‌روٙ، ئانه‌ به‌نڎه‌و گوناحیا."
                },
                {
                    "verse": 35,
                    "text": "به‌نڎه‌ یانه‌نه‌ په‌ی ھه‌تاھه‌تای مه‌مه‌نوٙوه‌، به‌ڵام كوڕ په‌ی ھه‌تاھه‌تای مه‌نوٙوه‌."
                },
                {
                    "verse": 36,
                    "text": "ھه‌رپۆچی ئه‌گه‌ر كوڕه‌كه‌ ئازاڎیٛش كه‌ردیدیٛ، ئانه‌ به‌ڕاسی ئازاڎیٛ بیدیٛ."
                },
                {
                    "verse": 37,
                    "text": "مزانو كه‌ شمه‌ وه‌چه‌كاو ئیبراھیمیندیٛ، به‌ڵام گه‌ره‌كتانه‌ كوشدیٛم چونكه‌ وشه‌كیٛم دلیٛ دڵیتانه‌ نیه‌نیٛ."
                },
                {
                    "verse": 38,
                    "text": "ئا چیٛویٛتا په‌نه‌ ماچو كه‌ جه‌ حزورو تاته‌یمه‌نه‌ وینێنیٛم، به‌ڵام شمه‌ ئا چیٛوا كه‌ردیٛ كه‌ جه‌ تاته‌یتاوه‌ ژنه‌وییٛنیٛتا.)"
                },
                {
                    "verse": 39,
                    "text": "جوابشا داوه‌ و په‌نه‌شا واڎ: (ئیبراھیم تاته‌مانه‌.) و عیسایچ په‌نه‌ش فه‌رماوێ: (ئه‌گه‌ر وه‌چیٛ ئیبراھیمی بیێندیٛ، ئانه‌ ئا چیٛوا كه‌ریٛندیٛ كه‌ ئیبراھیم كه‌ریٛشا."
                },
                {
                    "verse": 40,
                    "text": "گردو ئانه‌ی كه‌ واته‌نم ڕاسیه‌كه‌تا په‌نه‌ ماچوٙ كه‌ جه‌ خوڎایۆ ژنه‌ویه‌نم، به‌ڵام شمه‌ گه‌ره‌كتانه‌ كوشدیٛم،كه‌ ئیبراھیم چیٛوی چینه‌ش نه‌كه‌رده‌ن."
                },
                {
                    "verse": 41,
                    "text": "شمه‌ ھه‌رمانه‌كاو تاته‌یتا كه‌ردیٛ.) ئاڎیچیٛ په‌نه‌شا واڎ: (ئیٛمه‌ به‌ زوٙڵی جه‌ئه‌ڎێ نه‌بییٛنمیٛ، ته‌نیا تاتێوه‌ما ھه‌ن كه‌ ئاڎیچ خوڎان.)"
                },
                {
                    "verse": 42,
                    "text": "عیسایچ په‌نه‌ش فه‌رماوێ: (ئه‌گه‌ر خوڎا تاته‌تا بیێ، ئانه‌ منیچتا وه‌شسییٛنا، چونكه‌ جه‌ خوڎایۆ ئامانا و ویٛمۆ نامانا ئیٛگه‌، به‌ڵكو ئاڎی كیاستا."
                },
                {
                    "verse": 43,
                    "text": "په‌ی چیٛشی مه‌یاودیٛنه‌ چانه‌ی كه‌ ماچوش؟ چونكه‌ مه‌تاودیٛ قسه‌كام بژنه‌ودیٛ."
                },
                {
                    "verse": 44,
                    "text": "شمه‌ وه‌چیٛ تاته‌یتاندیٛ ئیبلیس، گه‌ره‌كتانه‌ ئانه‌ی به‌گاباردیٛ كه‌ تاته‌تا ئاره‌زوش كه‌روٙ. ئاڎ ھه‌ر جه‌ ئه‌وه‌ڵۆ پیا كوش بیٛ و ھه‌رگیز پاڵپه‌شتی ڕاسیش نه‌كه‌رده‌ن، چونكه‌ ڕاسی چاڎینه‌ نیا. ھه‌روه‌ختێ درویٛ كه‌روٙ ئانه‌ ته‌نیا ئانه‌ی ماچوٙ كه‌ په‌ی ویٛش ئاسایین، چونكه‌ ئاڎ دروٙزنا و تاته‌و دروان."
                },
                {
                    "verse": 45,
                    "text": "به‌ڵام چونكه‌ من ڕاسی ماچو، شمه‌ باوڕم په‌نه‌ مه‌كه‌ردیٛ."
                },
                {
                    "verse": 46,
                    "text": "كیٛ جه‌ شمه‌ تاووٙ ئیسپاتش كه‌روٙ كه‌ من گوناحێوه‌م كه‌رده‌ن؟ ئه‌گه‌ر ڕاسیه‌كه‌تا په‌نه‌ ماچو، ئیتر په‌ی چیٛشی باوڕم په‌نه‌ مه‌كه‌ردیٛ؟"
                },
                {
                    "verse": 47,
                    "text": "ئانه‌ی كه‌ جه‌ خوڎایۆن، وشه‌كاو خوڎای مژنه‌ووٙ. چونكه‌ شمه‌ جه‌ خوڎایۆ نیه‌ندیٛ ھه‌رپۆچی گوٙش مه‌گیٛردیٛ.)"
                },
                {
                    "verse": 48,
                    "text": "جوله‌كه‌كیٛ جوابشا داوه‌ و په‌نه‌شا واڎ: (ئایا ئیٛمه‌ ڕاس مه‌واچمیٛ كه‌ توٙ سامیٛرینی و فریشتیٛ شه‌یتانییٛڎ چه‌نه‌نیٛ؟)"
                },
                {
                    "verse": 49,
                    "text": "عیسایچ جوابش داوه‌: (فریشتیٛ شه‌یتانییٛم نیه‌نیٛ چه‌نه‌، به‌ڵام حورمه‌ت‌و تاته‌یم گیٛرو، و شمه‌یچ بیٛحورمه‌تیم په‌نه‌ كه‌ردیٛ.)"
                },
                {
                    "verse": 50,
                    "text": "داواو شكوٙمه‌نڎی په‌ی ویٛم مه‌كه‌رو، به‌ڵكو كه‌سێوه‌ ھه‌ن كه‌ داواش كه‌روٙ په‌یم و ھه‌ر ئاڎیچ قه‌رارمڎوٙ."
                },
                {
                    "verse": 51,
                    "text": "ڕاسیتا په‌نه‌ ماچو، ھه‌ركه‌سێوه‌ ‌وشه‌كام به‌گاباروٙ، ئانه‌ ھه‌رگیز مه‌رده‌ی مه‌وینوٙ.)"
                },
                {
                    "verse": 52,
                    "text": "جوله‌كه‌كیٛ په‌نه‌شا واڎ: (ئیساتیٛ مزانمیٛ كه‌ توٙ فریشتیٛ شه‌یتانییٛڎ چه‌نه‌نیٛ. ئیبراھیم مه‌رد و ھه‌رپاسه‌ پیٛغه‌مبه‌ره‌كیٛچ، كه‌چی توٙ ماچی: [ھه‌ركه‌سێوه‌ وشه‌كام به‌گاباروٙ، ھه‌رگیز مه‌رده‌ی مه‌چه‌شوٙ.]"
                },
                {
                    "verse": 53,
                    "text": "ئایا توٙ جه‌ ئیبراھیمی تاته‌یما گۆره‌ته‌رنی كه‌ مه‌رد؟ و ھه‌رپاسه‌ پیٛغه‌مه‌رایچ، لاتوٙ پاسه‌ن توٙ كیٛنی؟)"
                },
                {
                    "verse": 54,
                    "text": "عیسا جوابش داوه‌: (ئه‌گه‌ر من شكوٙمه‌نڎی په‌ی ویٛم بنیه‌وره‌، ئانه‌ شكوٙمه‌نڎیه‌كه‌م ھیچ نیا، ئانه‌ تاته‌ن كه‌ شكوٙمه‌نڎیم په‌ی منیوٙره‌، ئانه‌ی كه‌ شمه‌ جه‌باره‌شۆ ماچدیٛ: [ئاڎ خوڎامانه‌.]"
                },
                {
                    "verse": 55,
                    "text": "ھه‌رچنڎه‌ شمه‌ مه‌شناسدیٛش، به‌ڵام من مشناسوش، و ئه‌گه‌ر واتێم مه‌شناسوش، پیٛسه‌ شمه‌ دروٙزن بیٛنا، به‌ڵام به‌دڵنیایی مشناسوش و وشه‌كاش به‌گامارو."
                },
                {
                    "verse": 56,
                    "text": "ئیبراھیمی تاته‌تا وه‌شحاڵ بیٛ كه‌ ڕوٙو ئامای من وینوٙ، ئانه‌ بیٛ ویناش و وه‌شحاڵ بی."
                },
                {
                    "verse": 57,
                    "text": "ھه‌رپۆچی جوله‌كه‌كیٛ په‌نه‌شا واڎ: (توٙ ھه‌ڵای په‌نجا ساڵیٛ نیه‌نی، كه‌چی ماچی ئیبراھیمم دیه‌ن؟)"
                },
                {
                    "verse": 58,
                    "text": "عیسایچ په‌نه‌ش فه‌رماوێ: (ڕاسیتا په‌نه‌ ماچو، وه‌ڵیٛ ئانه‌ینه‌ ئیبراھیم جه‌ئه‌ڎێ بوٙ، من ھه‌نا.)"
                },
                {
                    "verse": 59,
                    "text": "ھه‌رپۆچی ته‌وه‌نیشا ھورگیٛرتیٛ تاوه‌كو ته‌وه‌ن وارانش كه‌را، به‌ڵام عیسا ویٛش شارتۆ و لوا جبه‌رو په‌رسگاكه‌یۆ."
                }
            ]
        },
        {
            "chapter": 9,
            "audio_link": "https://media.ipsapps.org/hac/hac-audio/JHN_009.mp3",
            "verses": [
                {
                    "verse": 1,
                    "text": "وه‌ختێ عیسا لوای لویٛ ڕاره‌، پیێوه‌ش وینا كه‌ ھه‌ر به‌ له‌مئاورد كوٙر بیٛ."
                },
                {
                    "verse": 2,
                    "text": "و شوٙنكۆته‌كیٛش چه‌نه‌شا په‌رسا: (ڕابی، كیٛ گوناحش كه‌رده‌ن، ئی پیا ویٛش یان ئه‌ڎا و تاته‌ش،تاوه‌كو به‌ كوٙری جه‌ئه‌ڎێ بوٙ؟)"
                },
                {
                    "verse": 3,
                    "text": "عیسا جوابش داوه‌: (نه‌ ئی پیا گوناحش كه‌رده‌ن و نه‌ ئه‌ڎا و تاته‌ش، به‌ڵكو په‌ی ئانه‌ینه‌ كه‌ ھه‌رمانه‌كاو خوڎایش چه‌نه‌ به‌رگنا."
                },
                {
                    "verse": 4,
                    "text": "ھه‌تا ئانڎه‌ی كه‌ ڕوٙن مشیوٙ ھه‌رمانه‌كاو ئانه‌ی كه‌رمیٛ كه‌ منش كیاستا، چونكه‌ شه‌وه‌ ئاماره‌، كه‌س مه‌تاووٙ ھه‌رمانه‌ش چه‌نه‌ كه‌روٙ."
                },
                {
                    "verse": 5,
                    "text": "تا ئانڎه‌ی ئینانیٛ دنیانه‌، من ڕوٙشنایی دنیێنا.)"
                },
                {
                    "verse": 6,
                    "text": "وه‌ختێ ئینه‌شه‌ فه‌رماوا، تفش كه‌رد سه‌رو زه‌مینه‌كه‌ی و به‌ گڵویٛزه‌كه‌ی ھه‌ڕه‌ش گیٛرتۆ و ھه‌ڕه‌كیٛش ساوا چه‌میٛ پیا كوٙره‌كه‌یره‌."
                },
                {
                    "verse": 7,
                    "text": "و په‌نه‌ش فه‌رماوا: (لوه‌ و دلیٛ حه‌وزو سیلوامینه‌ ویٛڎ شوٙره‌.) سیلوام یانیٛ كیانریان. ھه‌رپۆچی ئاڎیچ لوا و ویٛش شوٙرت و به‌ چه‌میٛ ساقیٛوه‌ گیٛڵاوه‌."
                },
                {
                    "verse": 8,
                    "text": "ھه‌رپۆچی ھامسێكیٛ و ئانیٛ كه‌ وه‌ڵته‌ریٛ وینابیٛشا سواڵه‌ كه‌ریٛ، په‌رساشا: (ئینه‌ ئانه‌ نیا كه‌ جاران نیشیٛره‌ و سواڵه‌ كه‌ریٛ؟)"
                },
                {
                    "verse": 9,
                    "text": "بازێ واتشا: (ئینه‌ ئاڎا.)"
                },
                {
                    "verse": 10,
                    "text": "ھه‌رپۆچی چه‌نه‌ش په‌رسیٛنیٛ: (چه‌مه‌كیٛڎ چه‌نی كریێوه‌؟)"
                },
                {
                    "verse": 11,
                    "text": "جوابش داوه‌: (ئا پیا كه‌ په‌نه‌ش ماچا عیسا، بازێ ھه‌ڕه‌ش گیٛرتۆ و ساواش چه‌میٛمه‌ره‌ و په‌نه‌ش فه‌رماوانیٛ: [لوه‌ په‌ی حه‌وزو سیلوامی و ده‌م و چه‌مڎ شوٙره‌.] ھه‌رپۆچی منیچ لوانیٛ و ده‌م و چه‌مم شوٙرتم و ئینجا تاوام وینو.)"
                },
                {
                    "verse": 12,
                    "text": "چه‌نه‌شا په‌رسا: (ئاڎ ئینا چكوٙ؟)"
                },
                {
                    "verse": 13,
                    "text": "ئینجا ئا پیا كه‌ جاران كوٙربیٛ ئاوردشا په‌ی لاو فه‌ریسییه‌كا."
                },
                {
                    "verse": 14,
                    "text": "ئیسه‌یچ ئا ڕوه‌ی كه‌ عیسا ھه‌ڕه‌كیٛش گیٛرتۆ و چه‌میٛش كه‌ردۆ، ڕوٙو شه‌مه‌ی بیٛ."
                },
                {
                    "verse": 15,
                    "text": "ھه‌رپۆچی جارێوه‌ته‌ر فه‌ریسییه‌كیٛ چه‌نه‌شا په‌رسا كه‌ ئاڎ چه‌نی چه‌میٛش خاسیٛ بییٛنیٛوه‌. ئاڎیچ په‌نه‌ش واتیٛ: (بازێ ھه‌ڕه‌ش ساوا چه‌میٛمه‌ره‌، و منیچ ده‌م‌ و چه‌مم شوٙرتم و ئیساتیٛ وینو.)"
                },
                {
                    "verse": 16,
                    "text": "ھه‌رپۆچی بازێ جه‌ فه‌ریسییه‌كا واچیٛنیٛ: (ئی پیا جه‌ خوڎایۆ نیا، چونكه‌ ده‌سورو شه‌مه‌ی مه‌پاریٛزنوٙ.) به‌ڵام ئه‌ویٛ ته‌ریٛ واچیٛنیٛ: (چه‌نی پیێوه‌ كه‌ گوناحبار بوٙ تاووٙ موعجیٛزه‌ی ئه‌ چینه‌ كه‌روٙ؟)"
                },
                {
                    "verse": 17,
                    "text": "ھه‌رپۆچی جارێوه‌ ته‌ر جه‌ پیاكه‌یشا په‌رسا كه‌ جه‌ كوٙریه‌كه‌یش خاس بیه‌بیٛوه‌ : (چیٛش ماچی ده‌رباره‌و ئاڎی، چونكه‌ توٙ ماچی ئاڎی خاس كه‌ردانیٛوه‌؟)"
                },
                {
                    "verse": 18,
                    "text": "ھه‌رپۆچی جوله‌كه‌كیٛ باوڕشا نه‌كه‌رد كه‌ ئاڎ كوٙر بیه‌ن و خاس بیه‌نۆ تاوه‌كو كیاستشا شوٙنه‌و ئه‌ڎا و تاته‌و ئا پیایره‌ كه‌ چه‌میٛش خاسیٛ بییٛبیٛنیٛوه‌."
                },
                {
                    "verse": 19,
                    "text": "و چه‌نه‌شا په‌رسێ: (ئینه‌ كوڕتانه‌، ئانه‌ی كه‌ واتتا به‌ كوٙری جه‌ئه‌ڎێ بیه‌ن؟ خاسا ئیسه‌ چه‌نی وینوٙ؟)"
                },
                {
                    "verse": 20,
                    "text": "ئه‌ڎا و تاته‌ش جوابشا داوه‌ و واتشا: (مزانمیٛ كه‌ ئینه‌ كوڕمانه‌ و به‌ كوٙری جه‌ئه‌ڎێ بیه‌ن،"
                },
                {
                    "verse": 21,
                    "text": "به‌ڵام نه‌ مزانمیٛ كه‌ ئاڎ چه‌نی تاووٙ وینوٙ و نه‌ مزانمیٛچ كه‌ كیٛ چه‌میٛش خاس كه‌رده‌نۆ، ھه‌رپۆچی ویٛتا چه‌نه‌ش په‌رسدیٛ ئاڎ گۆره‌ن ویٛش جواب مڎوٙوه‌.)"
                },
                {
                    "verse": 22,
                    "text": "ئه‌ڎا و تاته‌ش ئینه‌شا واڎ چونكه‌ ته‌رسێبیٛنیٛ جه‌ جوله‌كه‌كا چونكه‌ جوله‌كه‌كیٛ قه‌رارشا دابیٛ كه‌ ئه‌گه‌ر ھه‌ركه‌سێوه‌ دڎان بنیوٙ پانه‌یره‌ كه‌ عیسا مه‌سیٛحه‌كه‌ن ئانه‌ جه‌ سینه‌گوٙگه‌نه‌ به‌ركریوٙ."
                },
                {
                    "verse": 23,
                    "text": "وه‌رو ئینه‌یه‌ بیٛ كه‌ ئه‌ڎا و تاته‌ش واتشا: (ویٛش گۆره‌ن چه‌نه‌ش په‌رسدیٛ.)"
                },
                {
                    "verse": 24,
                    "text": "ھه‌رپۆچی په‌ی جاری دوه‌می ئا پیاشا چڕیۆ كه‌ وه‌ڵته‌ریٛ كوٙر بیه‌بیٛ و په‌نه‌شا واڎ: (شكوٙمه‌نڎی ده‌ به‌ خوڎای، چونكه‌ ئیٛمه‌ مزانمیٛ كه‌ ئی پیا گوناحبارا.)"
                },
                {
                    "verse": 25,
                    "text": "ئینجا جوابش داوه‌: (مه‌زانو ئه‌گه‌ر گوناحبارا یان نا، به‌ڵام ئانه‌ی كه‌ من مزانوش كوٙربیٛنا، ئیساتیٛ وینو.)"
                },
                {
                    "verse": 26,
                    "text": "ھه‌رپۆچی چه‌نه‌شا په‌رسا: (چیٛشش په‌نه‌ كه‌ردی؟ چه‌نی چه‌میٛش كه‌ردیۆ؟)"
                },
                {
                    "verse": 27,
                    "text": "جوابش دێوه‌: ( وه‌ڵته‌ریٛ په‌نه‌م واتیٛندیٛ به‌ڵام گوٙشتا نه‌گیٛرت، ئیسه‌یچ گه‌ره‌كتانه‌ جارێوه‌ته‌ر بژنه‌ودیٛش؟ و ئایا گه‌ره‌كتانه‌ بیدیٛ به‌ شوٙنكۆتیٛ ئاڎی؟ پاسه‌ نیا؟)"
                },
                {
                    "verse": 28,
                    "text": "دژمانیشا دا په‌نه‌ و واتشا: (توٙ شوٙنكۆته‌و ئاڎینی، به‌ڵام ئیٛمه‌ شوٙنكۆتیٛ موساینمیٛ."
                },
                {
                    "verse": 29,
                    "text": "ئیٛمه‌ مزانمیٛ كه‌ خوڎا قسیٛش چه‌نی موسای كه‌ردیٛنیٛ، به‌ڵام ده‌رھه‌ق پی پیایه‌ مه‌زانمیٛ كه‌ چكوٙوه‌ ئامان.)"
                },
                {
                    "verse": 30,
                    "text": "پیاكه‌ جوابش دێوه‌ و واتش: (چیٛوێوه‌ عه‌جیبا، ئاڎ چه‌میٛش خاس كه‌رده‌ناوه‌، كه‌چی شمه‌ مه‌زاندیٛ كه‌ ئاڎ چكوٙوه‌ ئامان!"
                },
                {
                    "verse": 31,
                    "text": "ئیٛمه‌ مزانمیٛ كه‌ خوڎا گوٙش جه‌ گوناحبارا مه‌گیٛروٙ، به‌ڵام ئه‌گه‌ر كه‌سێوه‌ جه‌ خوڎا ته‌رس بوٙ و مه‌خسه‌ڎو ئاڎی به‌گاباروٙ، ئانه‌ خوڎا گوٙشش چه‌نه‌ گیٛروٙ."
                },
                {
                    "verse": 32,
                    "text": "جه‌ سه‌ره‌تاو دروسبیه‌ی دنیێوه‌، ھه‌رگیز نه‌ژنه‌ویان كه‌ كه‌سێوه‌ چه‌میٛ كه‌سێ خاسیٛ كه‌روٙوه‌ كه‌ به‌ کوٙری جه‌ئه‌ڎێ بیه‌بوٙ."
                },
                {
                    "verse": 33,
                    "text": "ئه‌گه‌ر ئی پیا جه‌ خوڎایۆ نه‌بیێ، نه‌تاویٛ ھیچ كه‌روٙ."
                },
                {
                    "verse": 34,
                    "text": "جوابشا داوه‌ و په‌نه‌شا واڎ: (توٙ به‌ گوناحباری جه‌ئه‌ڎێ بیه‌نی، ئیسه‌یچ گه‌ره‌كتا ده‌رسما ده‌ی؟) ھه‌رپۆچی به‌رشا كه‌رد جه‌ سینه‌گوٙگه‌كه‌نه‌."
                },
                {
                    "verse": 35,
                    "text": "وه‌ختێ عیسا ژنیش كه‌ ئاڎیٛ به‌رشا كه‌رده‌ن به‌رۆ، ئیتر ھه‌رپۆچی پیاكه‌ش یوٙستۆ و په‌نه‌ش فه‌رماوا: (باوڕماری به‌ كوڕو ئینسانی؟)"
                },
                {
                    "verse": 36,
                    "text": "جوابش داوه‌ و واتش: (گۆره‌، ئاڎ كیٛن تاوه‌كو من باوڕش په‌نه‌ بارو؟)"
                },
                {
                    "verse": 37,
                    "text": "عیسا په‌نه‌ش فه‌رماوا: (جه‌ ڕاسینه‌ توٙ ئاڎڎ وینان، ئاڎ ئا كه‌سه‌نه‌ كه‌ قسیٛڎ چه‌نی كه‌روٙ.)"
                },
                {
                    "verse": 38,
                    "text": "ئینجا پیاكه‌ واتش: (ئه‌ی گۆره‌، باوڕمارو.) ھه‌رپۆچی وه‌روده‌م‌و عیساینه‌ لواچوٙكه‌ره‌."
                },
                {
                    "verse": 39,
                    "text": "و عیسا فه‌رماواش: (په‌ی دادگایی ئامانا ئی دنیێ په‌ی ئانه‌ی ئانیٛ كه‌ كوٙریٛنیٛ وینا و ئانیٛچه‌ كه‌ وینا كوٙریٛبا.)"
                },
                {
                    "verse": 40,
                    "text": "بازێ جه‌ فه‌ریسییه‌كا كه‌ چاگه‌ چه‌نیش بیٛنیٛ ئینه‌شا چه‌نه‌ش ژنی و چه‌نه‌شا په‌رسا: (چیٛش، ئیٛمه‌یچ كوٙریٛنمیٛ؟)"
                },
                {
                    "verse": 41,
                    "text": "عیسا په‌نه‌ش فه‌رماوێ: (ئه‌گه‌ر كوٙریٛ بیێندیٛ، ئانه‌ گوناحتا نه‌بیٛ، به‌ڵام ماڎام ماچدیٛ: [وینمیٛ،] ھه‌رپۆچی گوناحه‌كیٛتا مه‌ناوه‌."
                }
            ]
        },
        {
            "chapter": 10,
            "audio_link": "https://media.ipsapps.org/hac/hac-audio/JHN_010.mp3",
            "verses": [
                {
                    "verse": 1,
                    "text": "(ڕاسیتا په‌نه‌ ماچو، ئانه‌ی كه‌ جه‌ به‌ره‌وه‌ نه‌لوٙ دلیٛ گه‌وڕو مه‌یه‌كا، به‌ڵكو ڕێوه‌ ته‌ره‌ره‌ ھوروه‌زوٙ په‌یش، ئانه‌ دز و چه‌ته‌ن."
                },
                {
                    "verse": 2,
                    "text": "به‌ڵام ئانه‌ی كه‌ جه‌ به‌ره‌وه‌ ملوٙ چوه‌رۆ، شوان‌و مه‌یه‌كان."
                },
                {
                    "verse": 3,
                    "text": "ده‌روازه‌وانیچ به‌ره‌ش په‌ی كه‌روٙوه‌ و مه‌یه‌كیٛچ ده‌نگش مژنه‌وا وه‌ختێ به‌نامیٛ چڕۆ وه‌نه‌و مه‌یه‌كا‌و ویٛش و به‌روٙشا به‌رۆ."
                },
                {
                    "verse": 4,
                    "text": "وه‌ختێ گردو ئانیشا‌و ویٛش ئاوردیٛش به‌رۆ، گنوٙ وه‌ڵیٛشا و مه‌یه‌كیٛچ گناشوٙنیش، چونكه‌ ده‌نگش مشناسا."
                },
                {
                    "verse": 5,
                    "text": "به‌ڵام شوٙنه‌و بیٛگانه‌ی مه‌گنا، به‌ڵكو جیاتی ئانه‌یه‌ چه‌نه‌ش ڕه‌ما، چونكه‌ ده‌نگ‌و بیٛگانه‌ی مه‌شناسا.)"
                },
                {
                    "verse": 6,
                    "text": "عیسا ئی نمونه‌شه‌ په‌نه‌ فه‌رماوێ، به‌ڵام ئاڎیٛ نه‌یاوێنه‌ كه‌ ئاڎ مه‌خسه‌ڎش چیٛشا."
                },
                {
                    "verse": 7,
                    "text": "ھه‌رپۆچی عیسا جارێوه‌ته‌ر په‌نه‌ش فه‌رماوێ: (ڕاسیتا په‌نه‌ ماچو، منه‌نا به‌ره‌و مه‌یه‌كا."
                },
                {
                    "verse": 8,
                    "text": "گردو ئانیشا كه‌ تائیسه‌ وه‌ڵیٛ منه‌نه‌ ئامێنیٛ، دزیٛ و چه‌تیٛ بیٛنیٛ، به‌ڵام مه‌یه‌كیٛ گوٙششا په‌ی نه‌گیٛرتیٛ."
                },
                {
                    "verse": 9,
                    "text": "منه‌نا به‌ره‌كه‌، ھه‌ركه‌سێوه‌ منه‌ره‌ بلوٙ چوه‌ر ئانه‌ ڕزگارش بوٙ، مێ چوه‌رۆ و ملوٙ به‌رۆ و له‌وه‌ڕگا یوٙزوٙوه‌."
                },
                {
                    "verse": 10,
                    "text": "دز مێ ته‌نیا په‌ی دزیه‌ی و كوشته‌ی و ویٛرانكاری، به‌ڵام من ئامانا په‌ی ئانه‌ی شمه‌ ژیوایتا بوٙ، ژیوایێوه‌ تیٛر و ته‌مام."
                },
                {
                    "verse": 11,
                    "text": "منه‌نا شوانه‌ خاسه‌كه‌، شوانی خاسیچ ژیوای ویٛش منیوٙره‌ وه‌رو خاتره‌و مه‌یه‌كا."
                },
                {
                    "verse": 12,
                    "text": "به‌كریٛ گیریا شوانه‌كه‌ نیا، كه‌ ساحیٛب‌و مه‌یه‌كا نیا، وه‌ختێ وینوٙ وه‌رگ مێ، مه‌یه‌كا جیامازوٙ و ڕه‌موٙ و وه‌رگه‌كه‌یچ ھه‌ڵمه‌ته‌ مڎوٙ وه‌نه‌و گه‌له‌كه‌ی و پرش و بڵاویٛشا كه‌روٙوه‌."
                },
                {
                    "verse": 13,
                    "text": "كابرای به‌كریٛ گیریا ڕه‌موٙ، چونكه‌ به‌كریٛ گیریان و خه‌م‌و مه‌یه‌كاش نیا."
                },
                {
                    "verse": 14,
                    "text": "منه‌نا شوانه‌ خاسه‌كه‌. مه‌یه‌كاو ویٛم مشناسو، و مه‌یه‌كیٛ ویٛچم من مشناسا،"
                },
                {
                    "verse": 15,
                    "text": "ھه‌رچه‌نی تاته‌ من مشناسوٙ و منیچ تاته‌ی مشناسو، ھه‌رپۆچی به‌ھه‌مان شیٛوه‌ ژیوایم به‌خشو وه‌روخاتره‌و مه‌یه‌كا."
                },
                {
                    "verse": 16,
                    "text": "مه‌ییٛ ته‌ریٛم ھه‌نیٛ كه‌ ھینیٛ ئی گه‌له‌یه‌ نیه‌نیٛ ، مشیوٙ ئاڎیشایچ بارو، و ئاڎیچیٛ گوٙششا جه‌ ده‌نگیم بوٙ، په‌ی ئانه‌ی پیٛوه‌ره‌ با به‌ گه‌لێوه چه‌نی شوانه‌كه‌ی."
                },
                {
                    "verse": 17,
                    "text": "ھه‌رپۆچی تاته‌ منش وه‌ش مسیه‌و، چونكه‌ ژیوای ویٛم به‌خشو په‌ی ئانه‌ی جارێوه‌ته‌ر به‌روشۆ."
                },
                {
                    "verse": 18,
                    "text": "كه‌س چه‌نه‌م مه‌سانوٙ، به‌ڵكو به‌ ئاره‌زو ویٛم به‌خشوش. ده‌سه‌ڵاتم ھه‌ن به‌خشوش و ده‌سه‌ڵاتیچم ھه‌ن ھورشگیٛرووه‌ جارێوه‌ته‌ر. ئی فه‌رمانیٛ جه‌ تاته‌یمۆ ھورم گیٛرتیٛنه‌.)"
                },
                {
                    "verse": 19,
                    "text": "جارێوه‌ته‌ر به‌بوٙنه‌و ئی قساوه‌ دلیٛ جوله‌كه‌كانه‌ گرفت دروس بی و بییٛ به‌ دویٛ به‌شیٛ."
                },
                {
                    "verse": 20,
                    "text": "فرێ چاڎیشا واچیٛنیٛ: (فریشتیٛ شه‌یتانییٛش چه‌نه‌نیٛ و ئه‌قڵش جه‌ده‌س دان. په‌ی چیٛشی گوٙشش په‌ی گیٛردیٛ؟)"
                },
                {
                    "verse": 21,
                    "text": "به‌ڵام ئه‌ویٛ ته‌ریٛ واچیٛنیٛ: (ئینیٛ قسیٛ پیێوه‌ نیه‌نیٛ كه‌ فریشتیٛ شه‌یتانییٛش چه‌نه‌ با، چه‌نی فریشتیٛ شه‌یتانییٛ تاوا چه‌میٛ كوٙره‌كا خاسیٛ كه‌راوه‌؟)"
                },
                {
                    "verse": 22,
                    "text": "چا وه‌خته‌نه‌ كه‌ زمسان بیٛ وه‌خت‌و جه‌ژنه‌و پیروٙزكه‌رده‌ی په‌رسگای بیٛ جه‌ ئوٙرشه‌لیمه‌نه‌."
                },
                {
                    "verse": 23,
                    "text": "عیسایچ جه‌ په‌رسگاكه‌نه‌ جه‌ ڕاڕه‌وه‌كه‌و سڵیٛمانینه‌ كه‌ ئیلا و ئۆلاش كوٙڵه‌كیٛ بیٛنیٛ و سه‌رش پوٙژیابیٛره‌ ھاموشوٙ كه‌ریٛ."
                },
                {
                    "verse": 24,
                    "text": "و جوله‌كه‌كیٛ دۆرشه‌نه‌ كوٙبییٛوه‌ و چه‌نه‌شا په‌رسا: (ھه‌تاكه‌ی شكه‌نه‌ مازیماوه‌؟ ئه‌گه‌ر توٙ مه‌سیٛحه‌نی، به‌ئاشكرا په‌نه‌ما واچه‌.)"
                },
                {
                    "verse": 25,
                    "text": "عیسایچ جوابش دێوه‌: (په‌نه‌م واتیٛندیٛ، به‌ڵام باوڕمه‌كه‌ردیٛ. ئا ھه‌رمانیٛ كه‌ به‌ نامیٛ تاته‌یۆ كه‌روشا، ده‌رباره‌و من شاھیٛڎی مڎا."
                },
                {
                    "verse": 26,
                    "text": "به‌ڵام شمه‌ باوڕمه‌كه‌ردیٛ، چونكه‌ مه‌ییٛ من نیه‌ندیٛ."
                },
                {
                    "verse": 27,
                    "text": "مه‌یه‌كیٛم ده‌نگم مژنه‌وا، و منیچ مشناسوشا، و ئاڎیچیٛ گناشوٙنیم."
                },
                {
                    "verse": 28,
                    "text": "و ژیوای ھه‌تاھه‌تاییشا په‌نه‌ به‌خشو و ھه‌رگیز دلیٛنه‌ مه‌شا و كه‌س ده‌سمۆ مه‌ڕفانوٙشا."
                },
                {
                    "verse": 29,
                    "text": "تاته‌م، كه‌ ئاڎیٛش به‌خشێنیٛ به‌ من، جه‌ گردی گۆره‌ته‌را، و كه‌س مه‌تاووٙ ئاڎیشا ده‌س‌و تاته‌یمۆ بڕفانوٙ."
                },
                {
                    "verse": 30,
                    "text": "من و تاته‌ی یوٙنمیٛ.)"
                },
                {
                    "verse": 31,
                    "text": "ئینجا جارێوه‌ته‌ر جوله‌كه‌كیٛ ته‌وه‌نیشا ھورگیٛرتیٛ تاوه‌كو ته‌وه‌ن وارانش كه‌را."
                },
                {
                    "verse": 32,
                    "text": "عیسا جوابش دێوه‌: (وه‌رو ده‌میتانه‌ فره‌ موعجیٛزیٛ گۆریٛم كه‌ردیٛنیٛ، كه تاته‌ی دانیٛ په‌نه‌ تاوه‌كو كه‌روشا، ھه‌رپۆچی وه‌رو كامیشا ته‌وه‌ن وارانم كه‌ردیٛ؟)"
                },
                {
                    "verse": 33,
                    "text": "جوله‌كه‌كیٛ جوابشا داوه‌: (ئانه‌ وه‌رو ھه‌رمانیٛ خاسیٛ نیا كه‌ ته‌وه‌ن وارانڎ كه‌رمیٛ، به‌ڵكو وه‌رو كفركه‌رده‌كه‌یتا، چونكه‌ توٙ ته‌نیا ئینسانێوه‌نی، كه‌چی گه‌ره‌كتا ویٛڎ كه‌ری به‌ خوڎا!)"
                },
                {
                    "verse": 34,
                    "text": "عیسا جوابش دێوه‌: (ئایا جه‌ نویسیایه‌ پیروٙزه‌كاتانه‌ نه‌ نویسیان: [واتم، شمه‌ خوڎاوه‌نڎه‌كیٛندیٛ.]"
                },
                {
                    "verse": 35,
                    "text": "ئه‌گه‌ر ئاڎیٛش به‌ خوڎاوه‌نڎه‌كا چرییٛبا، ماڎام پاسه‌ن وشه‌و خوڎای په‌ی ئاڎیشا ئامان، نویسیایه‌ پیروٙزه‌كیٛ مه‌بوٙ وزیا په‌شته‌و گوٙشا."
                },
                {
                    "verse": 36,
                    "text": "ئه‌ی چیٛش ماچدیٛ پا كه‌سه‌یه‌ كه‌ تاته‌ ھورش چنی په‌ی ویٛش و كیاستش په‌ی دنیێ، و په‌نه‌ش ماچدیٛ: [كفركه‌ری.] ته‌نیا وه‌رو ئانه‌یه‌ كه‌ واته‌نم: [من كوڕو خوڎاینا؟]"
                },
                {
                    "verse": 37,
                    "text": "ئینجا باوڕم په‌نه‌ مه‌كه‌ردیٛ ئه‌گه‌ر ھه‌رمانه‌كاو تاته‌یم نه‌كه‌ردیٛم،"
                },
                {
                    "verse": 38,
                    "text": "به‌ڵام ئه‌گه‌ر كه‌ردیٛم، ھه‌رچنڎه‌ باوڕیچم په‌نه‌ مه‌كه‌ردیٛ، باوڕ به‌ ھه‌رمانه‌كام كه‌ردیٛ، پۆچی جا بزاندیٛ و یاودیٛنه‌ كه‌ تاته‌ ئینا جه‌ منه‌نه‌ و منیچ ئینانیٛ چاڎینه‌.)"
                },
                {
                    "verse": 39,
                    "text": "ھه‌رپۆچی جارێوه‌ته‌ر گه‌ره‌كشابیٛ گیٛراش، به‌ڵام ڕه‌ما ده‌سشاوه‌."
                },
                {
                    "verse": 40,
                    "text": "ئینجا عیسا جارێوه‌ته‌ر ڕوٙخانه‌و ئه‌رده‌نیۆ گیٛڵاوه‌ په‌ی ئا یاگیٛ كه‌ جاران یوٙحه‌نا چاگه‌ خه‌ڵكی جه‌ ئاویٛ ھوٙركیٛشیٛ، و چاگه‌ مه‌نۆ."
                },
                {
                    "verse": 41,
                    "text": "خه‌ڵكێوه‌ فریٛ ئیٛنیٛ په‌ی لاو عیسای و واچیٛنیٛ: (ھه‌رچنڎه‌ یوٙحه‌نا ھیچ موعجیٛزێوه‌ش نه‌كه‌رد، به‌ڵام ھه‌رچیێش واڎ جه‌باره‌و ئی پیایۆ، ڕاس بیٛ.)"
                },
                {
                    "verse": 42,
                    "text": "چا یاگیٛنه‌ خه‌ڵكێوه‌ فریٛ باوڕشا په‌نه‌ش ئاورد."
                }
            ]
        },
        {
            "chapter": 11,
            "audio_link": "https://media.ipsapps.org/hac/hac-audio/JHN_011.mp3",
            "verses": [
                {
                    "verse": 1,
                    "text": "ئیسه‌یچ پیێوه‌ به‌نامیٛ له‌عازه‌ری كه‌ نه‌وه‌ش بیٛ و خه‌ڵك‌و بێتعه‌نیای بیٛ، ئا ده‌گێ كه‌ مریه‌مه‌ و مه‌رسای واڵیٛش چه‌نه‌ش ژیوێ."
                },
                {
                    "verse": 2,
                    "text": "ئی مریه‌میٛ كه‌ له‌عازه‌ری براش نه‌وه‌ش بیٛ، ھه‌مان ئا ژه‌نیٛ بیٛ كه‌ به‌ عه‌تر قاچیٛ گۆره‌كه‌یش چه‌ربیٛ كه‌ردیٛ و به‌ زڵفیٛش سه‌ڕییٛش."
                },
                {
                    "verse": 3,
                    "text": "ھه‌رپۆچی واڵه‌كا په‌یخامێوه‌شا كیاست په‌ی عیسای و واتشا: (ئه‌ی گۆره‌، ئانه‌ی كه‌ وه‌شڎ مسیوٙ، نه‌وه‌شا.)"
                },
                {
                    "verse": 4,
                    "text": "وه‌ختێ عیسا ئینه‌شه‌ ژنی، فه‌رماواش: (ئی نه‌وه‌شییه‌ مه‌بوٙ به‌ سه‌به‌ب‌و مه‌رده‌ی له‌عازه‌ری، به‌ڵكو په‌ی شكوٙڎار كه‌رده‌ی خوڎایا، په‌ی ئانه‌ی كوڕو خوڎای پینه‌یه‌ شکوٙش دریوٙ په‌نه‌.)"
                },
                {
                    "verse": 5,
                    "text": "ئانه‌بیٛ عیسا مه‌رسا و واڵه‌كیٛش و له‌عازه‌رش وه‌شیٛ سییٛنیٛ."
                },
                {
                    "verse": 6,
                    "text": "وه‌ختێ ژنیش كه‌ له‌عازه‌ر نه‌وه‌شا، ئیتر ھه‌رپۆچی دویٛ ڕویٛ ته‌ر مه‌نۆ چا یاگیٛنه‌ كه‌ چه‌نه‌ش بیٛ."
                },
                {
                    "verse": 7,
                    "text": "ئینجا دماو ئینه‌یه‌، به‌ شوٙنكۆته‌كاش فه‌رماواش: (با جارێوه‌ ته‌ر بلمیٛوه‌ په‌ی مه‌نتیٛقه‌و یه‌ھودیه‌ی.)"
                },
                {
                    "verse": 8,
                    "text": "شوٙنكۆته‌كیٛ په‌نه‌شا واڎ: (ڕابی، كوچێ چێوه‌ڵته‌ر جوله‌كه‌كیٛ گه‌ره‌كشا بیٛ ته‌وه‌ن وارانڎ كه‌را! به‌ڵام دیسان ملیۆ په‌ی ئاگه‌ی؟)"
                },
                {
                    "verse": 9,
                    "text": "عیسا جوابش دێوه‌: (ئایا ڕوٙ دوانڎزه‌ سه‌عاتیٛ نیا؟ ئه‌گه‌ر كه‌سێوه‌ ڕوٙنه‌ بلوٙ ڕاره‌، پاش ھوٙرمه‌گنوٙ، چونكه‌ ڕوٙشنایی ئی دنیێ وینوٙ."
                },
                {
                    "verse": 10,
                    "text": "به‌ڵام ئه‌گه‌ر كه‌سێوه‌ شه‌ویٛنه‌ بلوٙ ڕاره‌، پاش ھوٙرگنوٙ، چونكه‌ ڕوٙشناییش نیا چه‌نه‌.)"
                },
                {
                    "verse": 11,
                    "text": "ئینه‌شه‌ فه‌رماوا و دماییچ په‌نه‌ش فه‌رماوێ: (له‌عازه‌ری براما وته‌ن، به‌ڵام من ملو په‌ی ئاگه‌ی تاوه‌كو ھایش كه‌رووه‌.)"
                },
                {
                    "verse": 12,
                    "text": "ھه‌رپۆچی شوٙنكۆته‌كیٛش په‌نه‌شا واڎ: (ئه‌ی گۆره‌، ئه‌گه‌ر ئاڎ وته‌ن، ویٛش خاس بوٙوه‌.)"
                },
                {
                    "verse": 13,
                    "text": "عیسا جه‌باره‌‌و ئانه‌یۆ قسیٛ كه‌ریٛ كه‌ له‌عازه‌ر مه‌رده‌ن، به‌ڵام شوٙنكۆته‌كیٛش لاشاوه‌ پاسه‌بیٛ كه‌ ئاڎ جه‌باره‌و وته‌ی ئاساییۆ قسیٛ كه‌روٙ."
                },
                {
                    "verse": 14,
                    "text": "ئینجا ھه‌رپۆچی عیسا به‌ئاشكرا په‌نه‌ش فه‌رماوێ: (له‌عازه‌ر مه‌رده‌ن،"
                },
                {
                    "verse": 15,
                    "text": "و وه‌شحاڵنا وه‌روخاتره‌و شمه‌ كه‌ لاشۆ نه‌بیا چاگه‌ په‌ی ئانه‌ی شمه‌ باوڕباردیٛ، به‌ڵام با بلمیٛ په‌ی لایش.)"
                },
                {
                    "verse": 16,
                    "text": "ھه‌رپۆچی توٙماس كه‌ په‌نه‌ش وچییٛ دوانه‌، به‌ شوٙنكۆته‌كای ته‌ریش واڎ: (با ئیٛمه‌یچ بلمیٛ چه‌نی ماموٙسای، تاوه‌كو ئیٛمه‌یچ چه‌نی له‌عازه‌ری مرمیٛ.)"
                },
                {
                    "verse": 17,
                    "text": "ئیسه‌یچ وه‌ختێ عیسا یاوا ئاگه‌، زاناش كه‌ له‌عازه‌ر چوار ڕوٙیٛن دلیٛ مه‌ڕیٛنه‌ ئه‌سپه‌رده‌كریان ."
                },
                {
                    "verse": 18,
                    "text": "ئیسه‌یچ شارو بێتعه‌نیای پانڎزه‌ سته‌یدیٛ كه‌ نزیكه‌و یه‌ریٛ كیلوٙمه‌ترا كه‌روٙ، دور بیٛ جه‌ شارو ئوٙرشه‌لیمیۆ."
                },
                {
                    "verse": 19,
                    "text": "ھه‌رپۆچی فریٛ جه‌ جوله‌كه‌كا ئامێبیٛنیٛ په‌ی لاو مه‌رسێ و مریه‌میٛ تاوه‌كو دڵوه‌شیشا بڎاوه‌ جه‌باره‌و مه‌رده‌ی براكه‌یشاوه‌."
                },
                {
                    "verse": 20,
                    "text": "وه‌ختێ مه‌رسا ژنیش كه‌ عیسا مێ، ھه‌رپۆچی لوا به‌رۆ تا خێرئامایش كه‌روٙ، به‌ڵام مریه‌مه‌ یانه‌نه‌ مه‌نۆ."
                },
                {
                    "verse": 21,
                    "text": "ھه‌رپۆچی مه‌رسا به‌ عیسایش واڎ: (ئه‌ی گۆره‌، ئه‌گه‌ر چیٛگه‌ بیێنی، براكه‌م نه‌مریٛ."
                },
                {
                    "verse": 22,
                    "text": "به‌ڵام ته‌نانه‌ڎ ئیسه‌یچ مزانو كه‌ داواو ھه‌رچیٛوێ جه‌ خوڎای كه‌ری، خوڎا مڎوٙڎ په‌نه‌.)"
                },
                {
                    "verse": 23,
                    "text": "عیسا په‌نه‌ش فه‌رماوا: (براكه‌ڎ جارێوه‌ته‌ر زینڎه‌ بوٙوه‌.)"
                },
                {
                    "verse": 24,
                    "text": "مه‌رسایچ په‌نه‌ش واڎ: (مزانو كه‌ جارێوه‌ته‌ر زینڎه‌بوٙوه‌ جه‌ ڕوٙو دنیا ئاخرینه‌.)"
                },
                {
                    "verse": 25,
                    "text": "عیسا په‌نه‌ش فه‌رماوا: (منه‌نا زینڎه‌بیه‌یۆ و ژیوای، ئانه‌ی كه‌ باوڕم په‌نه‌ باروٙ، جارێوه‌ته‌ر ژیووٙ ته‌نانه‌ڎ ئه‌گه‌ر مروٙیچ."
                },
                {
                    "verse": 26,
                    "text": "و ھه‌ركه‌سێوه‌ ژیووٙ و باوڕم په‌نه‌ باروٙ ئانه‌ ھه‌رگیز مه‌مروٙ. ئایا باوڕ پینه‌یه‌ كه‌ری؟)"
                },
                {
                    "verse": 27,
                    "text": "و ئاڎه‌ په‌نه‌ش واڎ: (به‌ڵێ ئه‌ی گۆره‌، باوڕكه‌رو كه‌ توٙ مه‌سیٛحنی كوڕو خوڎای، ئانه‌ی كه‌ مێ په‌ی دنیێ.)"
                },
                {
                    "verse": 28,
                    "text": "دماو ئانه‌ی كه‌ مه‌رسا ئینیٛشه‌ واتیٛ و لوا و به‌په‌نامه‌كی مریه‌مه‌ی واڵیٛش چڕیه‌ش و په‌نه‌ش واته‌: (ماموٙسا ئینا چیٛگه‌ و چڕایڎ چڕوٙ.)"
                },
                {
                    "verse": 29,
                    "text": "ئاڎیچه‌ وه‌خته‌كارێ ئینه‌شه‌ ژنی، به‌په‌له‌ ھورئیٛسته‌ و لوا په‌ی لایش.)"
                },
                {
                    "verse": 30,
                    "text": "ئیسه‌یچ عیسا ھه‌ڵای نه‌لابیٛ دلیٛ ده‌گێكیٛ، به‌ڵكو ھه‌ڵای چا یاگیٛنه‌ بیٛ كه‌ مه‌رسا خێرئامایش كه‌رد."
                },
                {
                    "verse": 31,
                    "text": "وه‌ختێ جوله‌كه‌كیٛ كه‌ چه‌نیش بیٛنیٛ یانه‌نه‌ و دڵوه‌شیش دیٛنیٛوه‌، دیشا كه‌ مریه‌مه‌ به‌په‌له‌ ھورئیٛسته‌ و زیاره‌ په‌ی جبه‌ری، ھه‌رپۆچی كۆتیٛ شوٙنیش و ئه‌ره‌جیاشا كه‌ ئاڎه‌ ملوٙ په‌ی لاو قه‌بره‌كیٛ تاوه‌كو چاگه‌ گره‌ووٙ."
                },
                {
                    "verse": 32,
                    "text": "ھه‌رپۆچی وه‌ختێ مریه‌مه‌ یاوا ئا یاگیٛ كه‌ عیساش چه‌نه‌ بیٛ، ئاڎش وینا و كوٙته‌ مل‌و قاچاشه‌ره‌ و په‌نه‌ش واڎ: (ئه‌ی گۆره‌، ئه‌گه‌ر چیٛگه‌ بیێنی ئانه‌ براكه‌م نه‌مریٛ.)"
                },
                {
                    "verse": 33,
                    "text": "وه‌ختێ عیسا دیه‌ش كه‌ گره‌وای گره‌ووٙ، و ھه‌رپاسه‌ ئا جوله‌كیٛچه‌ كه‌ چه‌نیش ئامێبیٛنیٛ ئاڎیچیٛ گره‌وای گره‌ویٛنیٛ، ئیتر دڵش ته‌نگ بی و بیٛتاقه‌ت بی."
                },
                {
                    "verse": 34,
                    "text": "و چه‌نه‌ش په‌رسێ: (ئاڎتا چكوٙ نیانه‌ره‌؟) ئاڎیچیٛ جوابشا داوه‌: (ئه‌ی گۆره‌، بوٙ و وینه‌.)"
                },
                {
                    "verse": 35,
                    "text": "عیسا گره‌وا."
                },
                {
                    "verse": 36,
                    "text": "ئینجا جوله‌كه‌كیٛ واتشا: (بڎیه‌یدیٛ، چنڎه‌ وه‌شش مسیوٙ!)"
                },
                {
                    "verse": 37,
                    "text": "به‌ڵام بازێشا واتشا: (ئایا ئینه‌ كه‌ چه‌میٛ پیا كوٙره‌كه‌یش خاسیٛ كه‌ردیٛوه‌، نه‌تاویٛ چیٛوێ كه‌روٙ تاوه‌كو نازوٙ ئی پیا مروٙ؟)"
                },
                {
                    "verse": 38,
                    "text": "ھه‌رپۆچی عیسا كه‌ دیسان دڵش ته‌نگ بیه‌بیٛ، ئاما په‌ی لاو قه‌بره‌كیٛ كه‌ دلیٛ مه‌ڕێوه‌نه‌ بیٛ و به‌ ته‌وه‌نێوه‌ ده‌مه‌كه‌ش گیریابیٛ."
                },
                {
                    "verse": 39,
                    "text": "عیسا فه‌رماواش: (ته‌وه‌نه‌كیٛ لابه‌ردیٛ.) به‌ڵام مه‌رسایچ كه‌ واڵیٛ مه‌رده‌كه‌ی بیٛ، په‌نه‌ش واڎ: (ئه‌ی گۆره‌، بوٙگه‌نش كه‌رده‌ن چونكه‌ چوار ڕویٛن مه‌رده‌ن.)"
                },
                {
                    "verse": 40,
                    "text": "عیسا په‌نه‌ش فه‌رماوا: (په‌نه‌م نه‌واتی ئه‌گه‌ر باوڕكه‌ری، قودره‌ت‌و خوڎای وینی.)"
                },
                {
                    "verse": 41,
                    "text": "ھه‌رپۆچی ئاڎیچیٛ ته‌وه‌نه‌كیٛشا لابه‌رده‌، ئینجا عیسایچ سه‌ره‌ش ھوربڕی و ته‌ماشه‌‌و ئاسمانیش كه‌رد و فه‌رماواش: (سپاسڎ كه‌رو تاته‌ كه‌ گوٙشڎ چه‌نه‌ گیٛرته‌نا."
                },
                {
                    "verse": 42,
                    "text": "مزانو كه‌ توٙ ھه‌میشه‌ گوٙشم چه‌نه‌ گیٛری، به‌ڵام ئینه‌مه‌ واڎ وه‌رو خاتره‌و ئی خه‌ڵكه‌یه‌ كه‌ چیٛگه‌نه‌ مدرێنیٛره‌ په‌ی ئانه‌ی باوڕكه‌را كه‌ توٙ منڎ كیاسته‌نا.)"
                },
                {
                    "verse": 43,
                    "text": "وه‌ختێ عیسا ئینیٛشه‌ فه‌رماوێ، به‌ ده‌نگێوه‌ به‌رز ھاوارش كه‌رد: (له‌عازه‌ر، بوٙ به‌رۆ.)"
                },
                {
                    "verse": 44,
                    "text": "ئینجا پیاكه‌ كه‌ مه‌رده‌بیٛ ئاما به‌رۆ و ده‌س و قاچش به‌ كه‌فه‌ن پیٛچیابیٛره‌ و ده‌م و چه‌میچش به‌ پارچه‌ په‌ڕوێوه‌، ھه‌رپۆچی عیسا په‌نه‌ش فه‌رماوێ: (كه‌ردیٛشۆ و با بلوٙ.)"
                },
                {
                    "verse": 45,
                    "text": "ھه‌رپۆچی جوله‌كێوه‌ فریٛ كه‌ ئامێبیٛنیٛ په‌ی لاو مریه‌میٛ ئانه‌شا وینا كه‌ عیسای كه‌رده‌بیٛ، ئیتر باوڕشا په‌نه‌ش ئاورد."
                },
                {
                    "verse": 46,
                    "text": "به‌ڵام بازێشا لوێ په‌ی لاو فه‌ریسییه‌كا و ئانه‌ی عیسای كه‌رده‌بیٛ په‌نه‌شا واتیٛ."
                },
                {
                    "verse": 47,
                    "text": "ھه‌رپۆچی سه‌روٙك‌و كاھینه‌كا و فه‌ریسییه‌كا‌ دلیٛ ویٛشانه‌ ئه‌نجومه‌نێوه‌شا دروسكه‌رد كه‌ په‌نه‌ش وچییٛ سه‌نھه‌دریٛن و په‌رساشا: (چیٛش كه‌رمیٛ، چونكه‌ ئانا ئی پیا فره‌ موعجیٛزیٛ كه‌روٙ."
                },
                {
                    "verse": 48,
                    "text": "ئه‌گه‌ر ڕاش ده‌یمیٛ پی شیٛوه‌ به‌رده‌وام بوٙ، ئانه‌ گرد كه‌سێوه‌ باوڕش په‌نه‌ ماروٙ و ڕوٙمانیه‌كیٛچ مه‌یا و په‌رسگاكه‌یما و خه‌ڵكه‌كه‌یما دلیٛنه‌ به‌را.)"
                },
                {
                    "verse": 49,
                    "text": "به‌ڵام یوٙ چاڎیشا به‌نامیٛ قه‌یافای كه‌ ئا ساڵه‌ سه‌روٙك كاھین بیٛ، په‌نه‌ش واتیٛ: (شمه‌ ھیچ مه‌زاندیٛ،"
                },
                {
                    "verse": 50,
                    "text": "و مه‌یاودیٛنه‌ كه‌ خاسته‌را په‌ی شمه‌ كه‌ كه‌سێوه‌تا بوٙ تاوه‌كو مروٙ وه‌روخاتره‌و خه‌ڵكی چانه‌ی كه‌ گردو خه‌ڵكی دلیٛنه‌ بشوٙ.)"
                },
                {
                    "verse": 51,
                    "text": "جه‌ڕاسینه‌، قه‌یافا ئینه‌شه‌ ویٛشۆ نه‌واڎ به‌ڵكو چونكه‌ ئاڎ ئا ساڵه‌ سه‌روٙك كاھین بیٛ، پیٛشبینیش كه‌رد كه‌ عیسا پی زوانه‌ مروٙ وه‌روخاتره‌و خه‌ڵكه‌كه‌ی."
                },
                {
                    "verse": 52,
                    "text": "نه‌ك ته‌نیا وه‌روخاتره‌و ئا خه‌ڵكه‌یه‌، به‌ڵكو وه‌روخاتره‌و ڕوٙڵه‌كاو خوڎای كه‌ پرش و بڵاویٛ بییٛنیٛوه‌، تاوه‌كو كوٙشا كه‌روٙوه‌ و كه‌روٙشاوه‌ یوٙ."
                },
                {
                    "verse": 53,
                    "text": "ھه‌رپۆچی چا ڕوٙوه‌ پیٛوه‌ره‌ پیلانیشا نیاره‌ تاوه‌كو كوشاش."
                },
                {
                    "verse": 54,
                    "text": "ھه‌رپۆچی ئیتر عیسا به‌ئاشكرا دلیٛ جوله‌كه‌كاره‌ نه‌گیٛڵیٛ به‌ڵكو به‌رشی په‌ی جبه‌رو شاری و نزیك‌و چوٙڵه‌وانی په‌ی شارێوه‌ كه‌ په‌نه‌ش وچییٛ ئه‌فرایم و چاگه‌ چه‌نی شوٙنكۆته‌كاش مه‌نۆ."
                },
                {
                    "verse": 55,
                    "text": "ئیسه‌یچ جه‌ژنه‌و ڕه‌ڎبیه‌ی جوله‌كه‌ی نزیكه‌ بیٛ، ھه‌رپۆچی خه‌ڵكێوه‌ فره‌ جه‌ لاده‌گایه‌كاو دۆروبه‌ریۆ ھوروه‌ستیٛ ڕوه‌و ئوٙرشه‌لیم تاوه‌كو مه‌راسیم‌و ویٛ پاكۆكه‌رده‌ی به‌گا بارا وه‌ڵیٛ جه‌ژنیٛنه‌."
                },
                {
                    "verse": 56,
                    "text": "ھه‌رپۆچی شوٙنه‌و عیسایره‌ گیٛڵیٛنیٛ وه‌ختێ جه‌ په‌رسگانه‌ مدرێبیٛنیٛره‌ به‌ یوٙترینی واچیٛنیٛ: (ماچدیٛ چیٛش، نمێ په‌ی جه‌ژنیٛ؟)"
                },
                {
                    "verse": 57,
                    "text": "به‌ڵام سه‌روٙك كاھینه‌كا و فه‌ریسییه‌كا فه‌رمانه‌شا به‌ره‌كه‌رده‌ كه‌ ئه‌گه‌ر ھه‌ركه‌سێوه‌ بزانوٙ عیسا چكوٙن، ئانه‌ مشیوٙ خه‌به‌ر بڎوٙ په‌ی ئانه‌ی تاوا گیٛراش."
                }
            ]
        },
        {
            "chapter": 12,
            "audio_link": "https://media.ipsapps.org/hac/hac-audio/JHN_012.mp3",
            "verses": [
                {
                    "verse": 1,
                    "text": "ھه‌رپۆچی شش ڕویٛ وه‌ڵیٛ جه‌ژنه‌و ڕه‌ڎبیه‌ینه‌، عیسا ئاما په‌ی بێتعه‌نیای ئا ده‌گیٛ كه‌ له‌عازه‌ر چه‌نه‌ش ژیوا، ئانه‌ی كه‌ عیسای دلیٛ مه‌ردانه‌ زینڎه‌ش كه‌ردۆ."
                },
                {
                    "verse": 2,
                    "text": "ھه‌رپۆچی چاگه‌ نان‌و ویٛره‌گایشا په‌ی ئاماڎه‌ كه‌رد و مه‌رسایچ خزمه‌ڎ كه‌ریٛ و له‌عازه‌ریچ یوٙ بیٛ چانیشا كه‌ دۆرو سفره‌كه‌ینه‌ بیٛنیٛ چه‌نی عیسای."
                },
                {
                    "verse": 3,
                    "text": "ئینجا مریه‌مه‌ په‌ڕو قوتولێوه‌ جه‌ گران قیمه‌ڎته‌رین عه‌تری وه‌شبوٙی چه‌ربی كه‌ نزیكه‌و یه‌ره‌ سه‌ڎ و ویس و حۆڎ گراما كه‌روٙ، ئاوردش و په‌یاو عیسایش په‌نه‌ چه‌ربیٛ كه‌رد و به‌ زڵفیٛش په‌یش سه‌ڕیۆ، ھه‌رپۆچی یانه‌كه‌ په‌ڕ بی جه‌ بوه‌ی وه‌شه‌‌و عه‌تره‌كه‌ی."
                },
                {
                    "verse": 4,
                    "text": "به‌ڵام یه‌ھوزای ئه‌سخه‌ریوٙتی كه‌ یوٙ بیٛ جه‌ شوٙنكۆته‌كاش كه‌ ته‌ماڎاربیٛ خیانه‌تش چه‌نه‌ كه‌روٙ، واتش:"
                },
                {
                    "verse": 5,
                    "text": "(په‌ی چیٛشی ئی عه‌تره‌ نه‌وره‌شیا به‌ یه‌ره‌ سه‌ڎ دینیٛریه‌سیٛ، و زه‌ڕه‌كه‌ش نه‌دریا به‌ فه‌قیرا؟ دینیٛریه‌سێوه‌یچ كه‌ زه‌ڕی ڕوٙمانین كریٛ ڕوێوه‌ ھه‌رمانبه‌رینه.)"
                },
                {
                    "verse": 6,
                    "text": "ئیسه‌یچ ئینه‌شه‌ واڎ نه‌ك وه‌رو ئانه‌یه‌ كه‌ خه‌م‌و فه‌قیراش بیٛ، به‌ڵكو دز بیٛ، ھه‌رچنڎه‌ ئاڎ سه‌رپه‌رشتی توٙره‌كه‌و زه‌ڕ‌ی كه‌ریٛ، به‌ڵام ھه‌رچیێش چه‌نه‌ نریێره‌، چه‌نه‌ش دزیٛ."
                },
                {
                    "verse": 7,
                    "text": "ھه‌رپۆچی عیسا فه‌رماواش: (وازش چه‌نه‌ باردیٛ، تاوه‌كو بازوٙشۆ په‌ی ئاماڎه‌كه‌رده‌ی ڕوٙو ئه‌سپه‌رده‌كه‌رده‌یم."
                },
                {
                    "verse": 8,
                    "text": "چونكه‌ ھه‌میشه‌ فه‌قیریٛ ئینێ چه‌نیتا، به‌ڵام ھه‌میشه‌ من نیه‌نا چه‌نیتا.)"
                },
                {
                    "verse": 9,
                    "text": "وه‌ختێ ژمارێوه‌ فریٛ جوله‌كیٛ زاناشا كه‌ عیسا ئینا چاگه‌، ھه‌رپۆچی ئامێ نه‌ك ته‌نیا وه‌رو خاتره‌و عیسای به‌ڵكو تاوه‌كو له‌عازه‌ریچ وینا، ئانه‌ی كه‌ عیسا دلیٛ مه‌ردانه‌ زینڎه‌ش كه‌ردۆ."
                },
                {
                    "verse": 10,
                    "text": "ھه‌رپۆچی سه‌روٙك كاھینه‌كیٛ پیلانیشا مته‌ره‌ تاوه‌كو له‌عازه‌ریچ كوشا."
                },
                {
                    "verse": 11,
                    "text": "چونكه‌ به‌بوٙنه‌و له‌عازه‌ریۆ ژمارێوه‌ فریٛ جوله‌كیٛ لویٛنیٛ و باوڕ به‌ عیسای ئاریٛنیٛ."
                },
                {
                    "verse": 12,
                    "text": "ڕوٙی دماته‌ر خه‌ڵكه‌ فره‌كه‌ كه‌ ئامێبیٛنیٛ په‌ی جه‌ژنیٛ، ژنیشا كه‌ عیسا مایمێ په‌ی ئوٙرشه‌لیمی."
                },
                {
                    "verse": 13,
                    "text": "ھه‌رپۆچی چڵه‌ دارخورماویٛشا به‌ردیٛ و لوێ تاوه‌كو خێرئامایش كه‌را و ده‌سشا كه‌رد به‌ ھاواركه‌رده‌ی:"
                },
                {
                    "verse": 14,
                    "text": "عیسا ھوٙریه‌ڵێوه‌ش وینا و سوارش بی ھه‌ر چه‌نی كه‌ نویسیان:"
                },
                {
                    "verse": 15,
                    "text": "(مه‌ته‌رسه‌ ئه‌ی كناچیٛ سیوٙنی،"
                },
                {
                    "verse": 16,
                    "text": "جه‌ ئه‌وه‌ڵۆ شوٙنكۆته‌كیٛش چی چیٛوا نه‌یاوێنه‌، به‌ڵام وه‌ختێ عیسا شكوٙڎار كریا، ئینجا زاناشا كه‌ ئی چیٛویٛ جه‌باره‌شۆ نویسیێنیٛ، ھه‌رپۆچی ئیٛڎیچیٛ پاسه‌شا په‌ی كه‌رد."
                },
                {
                    "verse": 17,
                    "text": "ئا خه‌ڵكه‌ی كه‌ چه‌نی عیسای بیٛنیٛ و وه‌ختێ دیشا عیسا جه‌ قه‌بره‌كیٛوه‌ له‌عازه‌رش چڕی و دلیٛ مه‌ردانه‌ زینڎه‌ش كه‌ردۆ، یه‌كبین شاھیٛڎیش په‌ی دیٛنیٛ."
                },
                {
                    "verse": 18,
                    "text": "فره‌و خه‌ڵكه‌كه‌ی ئامێ به‌رۆ تاوه‌كو خێرئامایش كه‌را چونكه‌ ژنیه‌بیٛشا كه‌ ئاڎ ئی موعجیٛزه‌شه‌ كه‌رده‌ن."
                },
                {
                    "verse": 19,
                    "text": "ھه‌رپۆچی فه‌ریسییه‌كیٛ به‌ یوٙترینیشا واڎ: (مزاندیٛ كه‌ ھیچما جه‌ ده‌س نمێ، بڎیه‌یدیٛ گردو دنیێ كۆتیٛنیٛ شوٙنیش!)"
                },
                {
                    "verse": 20,
                    "text": "ئیسه‌یچ بازێ یوٙنانییٛ دلیٛ ئانیشانه‌ بیٛنیٛ كه‌ لوێبیٛنیٛ تاوه‌كو جه‌ ڕوٙو جه‌ژنیٛنه‌ خوڎا په‌رسی كه‌را."
                },
                {
                    "verse": 21,
                    "text": "ئینجا ئینیٛ ئامێ په‌ی لاو فیلیپوٙسی كه‌ خه‌ڵك‌و بێتسه‌یداو جه‌لیلی بیٛ، و چه‌نه‌شا په‌رسا و واتشا: (ئه‌ی گۆره‌، حه‌زكه‌رمیٛ عیسای وینمیٛ.)"
                },
                {
                    "verse": 22,
                    "text": "فیلیپوٙس ئاما و به‌ ئه‌ندراوسیش وات و ھه‌ردویشا ئامێ و به‌ عیسایشا واڎ."
                },
                {
                    "verse": 23,
                    "text": "و عیسایچ جوابش دێوه‌ و فه‌رماواش: (وه‌خت‌و كوڕو ئینسانی ئامان تاوه‌كو شكوٙڎار كریوٙ."
                },
                {
                    "verse": 24,
                    "text": "ڕاسیتا په‌نه‌ ماچو، ئه‌گه‌ر دنڎه‌ گه‌نمه‌ نه‌گنوٙ دلیٛ زه‌مینی و نه‌مروٙ ئانه‌ ھه‌ر ویٛش به‌ته‌نیا مه‌نوٙوه‌، به‌ڵام ئه‌گه‌ر مروٙ به‌رھه‌می فره‌ مڎوٙ."
                },
                {
                    "verse": 25,
                    "text": "ئانه‌ی كه‌ ژیوای ویٛش وه‌شش بسیوٙ جه‌ ده‌سش مڎوٙ، به‌ڵام ئانه‌ی كه‌ چی دنیێنه‌ قینیش جه‌ ژیوای ویٛش بوٙ مازوٙشۆ په‌ی ژیوای ھه‌تاھه‌تایی."
                },
                {
                    "verse": 26,
                    "text": "ئه‌گه‌ر ھه‌ركه‌سێوه‌ گه‌ره‌كش بوٙ خزمه‌تم كه‌روٙ با گنوٙشوٙنیم، و من ھه‌ریاگێوه‌ بو خزمه‌ڎكاره‌كه‌یچم ئینا چاگه‌، و ئه‌گه‌ر ھه‌ركه‌سێوه‌ خزمه‌تم كه‌روٙ ئانه‌ تاته‌م قه‌ڎرش گیٛروٙ."
                },
                {
                    "verse": 27,
                    "text": "ئیسه‌یچ گیانم مانیان و چیٛش واچو، ئایا واچو: [تاته‌ ڕزگارم كه‌ره‌ چی وه‌خته‌یه‌]؟ به‌ڵام وه‌رو ئی مه‌خسه‌ڎه‌ی ئامانا په‌ی ئانه‌ی دلیٛ ئی ئازاریٛره‌ ڕه‌ڎ بو."
                },
                {
                    "verse": 28,
                    "text": "تاته‌، نامیٛڎ شكوٙڎاره‌ كه‌ره‌.) ئینجا ده‌نگێوه‌ جه‌ ئاسمانۆ ئاما و فه‌رماواش: (شکوٙڎاره‌م كه‌ردیٛنه‌ و جارێوه‌ته‌ریچ شکوٙڎاره‌ش كه‌رو.)"
                },
                {
                    "verse": 29,
                    "text": "ھه‌رپۆچی خه‌ڵكه‌كه‌ كه‌ چاگه‌ مدرێبیٛنیٛره‌ ده‌نگه‌كه‌شا ژنی، ھه‌رپۆچی بازێشا واتشا: (ھه‌وره‌تریٛشقه‌ بیٛ.)، جه‌وه‌ختێنه‌ ئه‌ویٛته‌ریٛ واچیٛنیٛ: (فریشته‌ بیٛ قسیٛش چه‌نی كه‌رد.)"
                },
                {
                    "verse": 30,
                    "text": "عیسا جوابش داوه‌ و فه‌رماواش: (ئی ده‌نگه‌ وه‌روخاتره‌و من ناما، به‌ڵكو وه‌روخاتره‌‌و شمه‌ بیٛ."
                },
                {
                    "verse": 31,
                    "text": "ئیسه‌ وه‌خت‌و حوكمدای ئی دنیێنه‌، ئیسه‌ سه‌روٙك‌و ئی دنیێ به‌ركریوٙ به‌رۆ."
                },
                {
                    "verse": 32,
                    "text": "و من ئه‌گه‌ر جه‌ زه‌مینۆ به‌رزكریه‌وه‌، گردو خه‌ڵكی په‌ی لاو ویٛم كیٛشو.)"
                },
                {
                    "verse": 33,
                    "text": "به‌ڵام ئینه‌شه‌ واڎ تاوه‌كو ئیشاره‌ڎ پانه‌یه‌ بڎوٙ كه‌ پی زویه‌ به‌ چه‌ شیٛوه‌ مه‌رده‌یێوه‌ مروٙ."
                },
                {
                    "verse": 34,
                    "text": "خه‌ڵكه‌كه‌ جوابشا داوه‌: (جه‌ نویسیایه‌ پیروٙزه‌كانه‌ ژنیه‌نما كه‌ مه‌سیٛح په‌ی ھه‌تاھه‌تای مه‌نوٙوه‌، ئیساتیٛ چه‌نی ماچی: [كوڕو ئینسانی مشیوٙ سه‌رو خاچیۆ مروٙ؟] ئینه‌ ئی كوڕو ئینسانیه‌ كیٛن؟)"
                },
                {
                    "verse": 35,
                    "text": "ھه‌رپۆچی عیسا په‌نه‌ش فه‌رماوێ: (په‌ی ماوێوه‌ كوڵی ڕوٙشناییه‌كه‌ ئینا چه‌نیتا. لودیٛ ڕاره‌ ھه‌تا ڕوٙشناییه‌كه‌تا ھه‌ن، نه‌وه‌كای تاریكی گیٛروٙتاوه‌، چونكه‌ ئانه‌ی تاریكیره‌ بلوٙ مه‌زانوٙ په‌ی كوٙگه‌ی ملوٙ."
                },
                {
                    "verse": 36,
                    "text": "ھه‌تاوه‌كو ڕوٙشناییه‌كه‌تا ھه‌ن، باوڕ باردیٛ به‌ ڕوٙشناییه‌كه‌ی، تاوه‌كو تاودیٛ بیدیٛ به‌ روٙڵیٛ ڕوٙشناییه‌كه‌ی.)"
                },
                {
                    "verse": 37,
                    "text": "ھه‌رچنڎه‌ ئاڎ وه‌روده‌میشانه‌ موعجیٛزیٛ فریٛش كه‌ردیٛ، به‌ڵام ئاڎیٛ باوڕش په‌نه‌ ناریٛنیٛ."
                },
                {
                    "verse": 38,
                    "text": "ئینه‌یچه‌ په‌ی ئانه‌یه‌ بیٛ كه‌ قسیٛ پیٛغه‌مه‌ر ئیشایای به‌گابێ كه‌ واته‌بیٛش:"
                },
                {
                    "verse": 39,
                    "text": "وه‌رو ئینه‌یه‌ بیٛ نه‌تاواشا باوڕكه‌را، چونكه‌ پیٛغه‌مه‌ر ئیشایا یاگێوه‌ته‌ره‌نه‌ ماچوٙ:"
                },
                {
                    "verse": 40,
                    "text": "(خوڎا چه‌میٛشا كوٙریٛش كه‌ردیٛنیٛ و دڵه‌كیٛشا ڕه‌قیٛش كه‌ردیٛنیٛ،"
                },
                {
                    "verse": 41,
                    "text": "پیٛغه‌مه‌ر ئیشایا ئینیٛشه‌ واتیٛ چونكه‌ شكوٙمه‌نڎی ئاڎیش وینا و جه‌باره‌شۆ قسیٛش كه‌ردیٛ."
                },
                {
                    "verse": 42,
                    "text": "ته‌نانه‌ڎ ھه‌رچنڎه‌ ژمارێوه‌ فریٛ جه‌ ده‌سه‌ڵاڎداراو جوله‌كه‌ی باوڕشا په‌نه‌ش ئاورد، به‌ڵام وه‌رو فه‌ریسییه‌كا نه‌تاویٛنیٛ به‌ئاشكرا باسش كه‌را، جه‌ ته‌رسه‌و ئانه‌ینه‌ كه‌ جه‌ سینه‌گوٙگه‌نه‌ به‌رنه‌كریا."
                },
                {
                    "verse": 43,
                    "text": "چونكه‌ ڕه‌زامه‌نڎی ئینسانیشا جه‌ ڕه‌زامه‌نڎی خوڎای زیاته‌ر وه‌شسییٛ."
                },
                {
                    "verse": 44,
                    "text": "و عیسا ھاوارش كه‌رد و فه‌رماواش: (ئانه‌ی كه‌ باوڕ به‌ من ماروٙ، ئانه‌ باوڕ به‌ من نماروٙ، به‌ڵكو پانه‌یه‌ كه‌ منش كیاسته‌نا.)"
                },
                {
                    "verse": 45,
                    "text": "ئانه‌ی وینوٙم ئانه‌یه‌ وینوٙ كه‌ كیاسته‌ناش."
                },
                {
                    "verse": 46,
                    "text": "پیٛسه‌ ڕوٙشنایی ئامانا دلیٛ دنیێ، په‌ی ئانه‌ی ھه‌ركه‌سێوه‌ باوڕم په‌نه‌ باروٙ جه‌ تاریكینه‌ نه‌مه‌نوٙوه‌."
                },
                {
                    "verse": 47,
                    "text": "ئه‌گه‌ر ھه‌ركه‌سێوه‌ قسه‌كام بژنه‌ووٙ و به‌گاشا ناروٙ، ئانه‌ من حوكمش مه‌ڎه‌و، چونكه‌ نامانا دنیێ حوكم ده‌و، به‌ڵكو ئامانا تاوه‌كو دنیێ ڕزگاره‌كه‌رو."
                },
                {
                    "verse": 48,
                    "text": "ئانه‌ی ڕه‌ڎم كه‌روٙوه‌ و قسه‌كام قه‌بوڵیٛ مه‌كه‌روٙ، یوٙ ھه‌ن كه‌ حوكمش بڎوٙ، و ھه‌ر ئا قسیٛ كه‌ كه‌رده‌م جه‌باره‌و ئاڎیۆ جه‌ ڕوٙ قیامه‌تینه‌ حوكمش مڎوٙ."
                },
                {
                    "verse": 49,
                    "text": "چونكه‌ من جه‌ ویٛمۆ قسیٛم نه‌كه‌ردیٛنه‌، به‌ڵكو تاته‌ كه‌ ویٛش منش كیاسته‌نا فه‌رمانه‌ش په‌نه‌ كه‌رده‌نا كه‌ چیٛش واچو و چه‌نی قسیٛ كه‌رو."
                },
                {
                    "verse": 50,
                    "text": "مزانو كه‌ فه‌رمانه‌و ئاڎی ژیوای ھه‌تاھه‌تایین،ھه‌رپۆچی ھه‌رچیێ كه‌ ماچوش ھه‌ر ئانه‌نه‌ كه‌ تاته‌ی په‌نه‌ واته‌نا كه‌ واچوش.)"
                }
            ]
        },
        {
            "chapter": 13,
            "audio_link": "https://media.ipsapps.org/hac/hac-audio/JHN_013.mp3",
            "verses": [
                {
                    "verse": 1,
                    "text": "ئیسه‌یچ وه‌ڵیٛ جه‌ژنه‌و ڕه‌ڎبیه‌ینه‌، عیسا زانیٛ كه‌ وه‌ختش ئامان تاوه‌كو ئی دنیێ جیابازوٙ و گیٛڵوٙوه‌ په‌ی لاو تاته‌ی و ئانیشا‌و ویٛچش وه‌شیٛشسیێ كه‌ جه‌ دنیانه‌ بیٛنیٛ، ھه‌رپۆچی ھه‌تا ئاخیر وه‌شیٛشسیێ."
                },
                {
                    "verse": 2,
                    "text": "وه‌خت‌و نان‌و ویٛره‌گای بیٛ، ئیبلیس نیاش دڵ‌و یه‌ھوز‌ای ئه‌سخه‌ریوٙتی كوڕو شه‌معونی كه‌ عیسای بڎوٙ ده‌سۆ."
                },
                {
                    "verse": 3,
                    "text": "چونكه‌ عیسا زانیٛ كه‌ تاته‌ گرد چیٛوێش وسته‌ن چیٛرو ده‌ساش، و ھه‌رپاسه‌ زانیٛچ كه‌ لاو خوڎایۆ ئامان و په‌ی لاو خوڎایچ گیٛڵوٙوه‌."
                },
                {
                    "verse": 4,
                    "text": "ھه‌رپۆچی سه‌رو سفره‌كه‌یۆ ھورئیٛست و جله‌كیٛش وه‌تیٛش و خاولیێوه‌ش پیٛت كه‌مه‌رشه‌ره‌."
                },
                {
                    "verse": 5,
                    "text": "ئینجا بازێ ئاویش كه‌رده‌ دلیٛ ته‌شتێوه‌ و ده‌سش كه‌رد به‌ شوٙرته‌ی په‌یاو شوٙنكۆته‌كاش و وشككه‌رده‌یۆشا پا خاولیه‌یه‌ كه‌ پیٛته‌بیٛش كه‌مه‌رشه‌ره‌."
                },
                {
                    "verse": 6,
                    "text": "ھه‌رپۆچی وه‌ختێ ئاما په‌ی لاو شه‌معون په‌تروٙسی، په‌تروٙس په‌نه‌ش واڎ: (ئه‌ی گۆره‌، ته‌ماڎارنی په‌یام شوٙری؟)"
                },
                {
                    "verse": 7,
                    "text": "عیسا جوابش داوه‌ و په‌نه‌ش فه‌رماوا: (توٙ مه‌یاوینه‌ چینه‌یه‌ كه‌ من ئیسه‌ كه‌روش، به‌ڵام دماته‌ر یاوینه‌.)"
                },
                {
                    "verse": 8,
                    "text": "په‌تروٙسیچ په‌نه‌ش واڎ: (ھه‌رگیز په‌یه‌كام مه‌شوٙری.) عیسایچ جوابش داوه‌: (ئه‌گه‌ر په‌یه‌كاڎ نه‌شوٙرو، ئانه‌ ھیچ به‌شێوه‌ڎ مه‌بوٙ چه‌نی من.)"
                },
                {
                    "verse": 9,
                    "text": "ئینجا شه‌معون په‌تروٙس په‌نه‌ش واڎ: (ئه‌ی گۆره‌، نه‌ك ته‌نیا په‌یه‌كام، به‌ڵكو ده‌سیٛم و سه‌ره‌یچم.)"
                },
                {
                    "verse": 10,
                    "text": "عیسا فه‌رماواش: (ئانه‌ی كه‌ ویٛش شوٙرته‌ن ته‌نیا پیٛویسا په‌یه‌كاش شوٙروٙ، و گردو له‌شیش پاكا، و شمه‌یچ پاكیٛندیٛ، به‌ڵام گردتا نا.)"
                },
                {
                    "verse": 11,
                    "text": "چونكه‌ زاناش كه‌ كیٛ گه‌ره‌كشا بڎوٙش گیٛرته‌ی، ھه‌رپۆچی فه‌رماواش: (شمه‌ پاكیٛندیٛ، به‌ڵام گردتا نا.)"
                },
                {
                    "verse": 12,
                    "text": "ھه‌رپۆچی دماو ئانه‌ی كه‌ چه‌نه‌ بیۆ جه‌ شوٙرته‌ی په‌یه‌كاشا جله‌كیٛش به‌ردیٛش و گیٛڵاوه‌ په‌ی سه‌رو سفره‌كه‌ی، چه‌نه‌ش په‌رسێ: (چانه‌یه‌ یاوایدیٛنه‌ كه‌ په‌یم كه‌ردیدیٛ؟)"
                },
                {
                    "verse": 13,
                    "text": "شمه‌ چڕدیٛم به‌ ماموٙسا و گۆره‌كه‌، و ئانه‌ ڕاسا كه‌ پاسه‌ چڕدیٛم چونكه‌ من پاسنه‌نا."
                },
                {
                    "verse": 14,
                    "text": "ھه‌رپۆچی ئه‌گه‌ر من گۆره‌كه‌ و ماموٙساكه‌نا، په‌یاو شمه‌‌م شوٙرتیٛ، شمه‌یچ مشیوٙ په‌یاو یوٙترینی شوٙردیٛ."
                },
                {
                    "verse": 15,
                    "text": "چونكه‌ نمونێوه‌م دێندیٛ په‌نه‌ په‌ی ئانه‌ی شمه‌یچ ئانه‌ی كه‌ردیٛ كه‌ من كه‌ردم په‌یتا."
                },
                {
                    "verse": 16,
                    "text": "ڕاسیتا په‌نه‌ ماچو، به‌نڎه‌ گۆره‌ته‌رنیا جه‌ ئاغاكه‌یش، پیٛغه‌مه‌ریچ گۆره‌ته‌رنیا چانه‌یه‌ كه‌ كیاسته‌نش."
                },
                {
                    "verse": 17,
                    "text": "ئیسه‌یچ ئه‌گه‌ر ئی چیٛوا بزاندیٛ، چنڎه‌ وه‌شحاڵیٛ بیدیٛ ئه‌گه‌ر به‌گاشاباردیٛ."
                },
                {
                    "verse": 18,
                    "text": "من باس‌و گردیتا مه‌كه‌رو، چونكه‌ ئانیٛ كه‌ ھورم چنییٛنیٛ مشناسوشا، به‌ڵام ئینه‌ په‌ی ئانه‌ینه‌ كه‌ نویسای پیروٙز به‌گا بێ كه‌ ماچوٙ: [ئانه‌ی كه‌ نمه‌كه‌م كه‌روٙ، خیانه‌تش چه‌نه‌ كه‌رده‌نا.]"
                },
                {
                    "verse": 19,
                    "text": "ئیسه‌ ئینه‌تا په‌نه‌ ماچو وه‌ڵیٛ ئانه‌ینه‌ ڕوه‌بڎوٙ، په‌ی ئانه‌ی وه‌ختێ كه‌ ڕوه‌شدا باوڕكه‌ردیٛ كه‌ من ئاڎنا."
                },
                {
                    "verse": 20,
                    "text": "ڕاسیتا په‌نه‌ ماچو، ئانه‌ی ھه‌ركه‌سێوه‌ قه‌بوڵ كه‌روٙ كه‌ من كیانوش، ئانه‌ منش قه‌بوڵ كه‌رده‌نا، و ئانه‌ی من قه‌بوڵ كه‌روٙ ئانه‌یه‌ قه‌بوڵ كه‌روٙ كه‌ منش كیاسته‌نا.)"
                },
                {
                    "verse": 21,
                    "text": "وه‌ختێ عیسا ئینه‌شه‌ فه‌رماوا به‌ ڕوٙح فره‌ بیٛتاقه‌ت بی و شاھیٛڎیش دا و فه‌رماواش: (ڕاسیتا په‌نه‌ ماچو، یوٙ جه‌ شمه‌ مڎوٙم گیٛرته‌ی.)"
                },
                {
                    "verse": 22,
                    "text": "شوٙنكۆته‌كیٛش ده‌سشا كه‌رد ته‌ماشه‌ كه‌رده‌ی یوٙترینی و به‌ته‌مامه‌تی دڵگرانیٛ بییٛ تاوه‌كو بزانا كه‌ ئاڎ مه‌خسه‌ڎش كامیشانه‌."
                },
                {
                    "verse": 23,
                    "text": "یوٙ جه‌ شوٙنكۆته‌كا كه‌ عیسا وه‌ششسییٛ، سه‌رو سفره‌كه‌یۆ پاڵ‌و عیساینه‌ نیشته‌بیٛره‌."
                },
                {
                    "verse": 24,
                    "text": "ھه‌رپۆچی شه‌معون په‌تروٙس ئیشاره‌تش په‌ی كه‌رد تاوه‌كو چه‌نه‌ش په‌رسوٙ: (په‌نه‌ما واچه‌ ئا كه‌سه‌ كیٛن كه‌ توٙ جه‌باره‌شۆ قسیٛ كه‌ری؟)"
                },
                {
                    "verse": 25,
                    "text": "ھه‌رپۆچی ئاڎیچ سه‌ره‌ش به‌رد لاو سینه‌و عیسایۆ و چه‌نه‌ش په‌رسا: (ئه‌ی گۆره‌، ئا كه‌سه‌ كیٛن؟)"
                },
                {
                    "verse": 26,
                    "text": "ئینجا عیسا جوابش داوه‌: (ئا كه‌سه‌نه‌ كه‌ من ئی تیكه‌ نانه‌یه‌ چه‌قنو دلیٛ قاپه‌كه‌یره‌ و مڎه‌وش په‌نه‌.) ھه‌رپۆچی دماوئانه‌ی كه‌ تیكه‌ نانه‌كه‌ش چه‌قنا دلیٛ قاپه‌كه‌یره‌ و به‌ردش و داش به‌ یه‌ھوزای ئه‌سخه‌ریوٙتی كوڕو شه‌معونی."
                },
                {
                    "verse": 27,
                    "text": "وه‌خته‌كارێ تیكه نانه‌كه‌ش ھورگیٛرت، یه‌كسه‌ر شه‌یتان لوا دلیٛش و عیسایچ په‌نه‌ش فه‌رماوا: (ئانه‌ی كه‌ گه‌ره‌كتا كه‌ریش، كه‌ره‌ش بیٛ دماكۆته‌ی.)"
                },
                {
                    "verse": 28,
                    "text": "به‌ڵام ھیچكام چانیشا كه‌ سه‌رو سفره‌كه‌یۆ نیشتیٛبیٛنیٛره‌ نه‌یاوێنه‌ كه‌ عیسا ئینه‌شه‌ په‌ی چیٛشی په‌نه‌ واڎ."
                },
                {
                    "verse": 29,
                    "text": "وه‌روئانه‌یه‌ كه‌ یه‌ھوزا چه‌مڎارو سنڎوٙق‌و زه‌ڕی بیٛ، ھه‌رپۆچی بازێشا ئه‌ره‌جیاشا عیسا به‌ یه‌ھوزای فه‌رماووٙ:(ئا چیٛویٛما په‌ی بسانه‌ كه‌ په‌ی جه‌ژنیٛ پیٛویسیٛمانیٛ)، یان ئانه‌ چیٛوێوه‌ ده‌ به‌ فه‌قیرا."
                },
                {
                    "verse": 30,
                    "text": "وه‌خته‌كارێ یه‌ھوزا تیكه‌ نانه‌كه‌ش ھورگیٛرت، یه‌كسه‌ر لوا به‌رۆ، وه‌خته‌كه‌یچ شه‌وه‌ بیٛ."
                },
                {
                    "verse": 31,
                    "text": "ھه‌رپۆچی وه‌ختێ یه‌ھوزا لوا به‌رۆ، عیسا فه‌رماواش: (ئیسه‌ كوڕو ئینسانی شكوٙڎاركریوٙ، و خوڎایچ چاڎینه‌ شکوٙڎاركریوٙ."
                },
                {
                    "verse": 32,
                    "text": "ئه‌گه‌ر خوڎا چاڎینه‌ شكوٙڎار كریوٙ، خوڎایچ ئاڎی جه‌ ویٛشه‌نه‌ شكوٙڎار كه‌روٙ، و یه‌كسه‌ر شکوٙڎارش كه‌روٙ."
                },
                {
                    "verse": 33,
                    "text": "ڕوٙڵه‌كام، ماوێوه‌ كوڵ چه‌نیتا بو، و شمه‌یچ گیٛڵدیٛ شوٙنیمه‌ره‌، و ھه‌ر ئانه‌ی كه‌ به‌ جوله‌كه‌كام واڎ، ئیسه‌یچ ھه‌مان چیٛو به‌ شمه‌ ماچو: [شمه‌ مه‌تاودیٛ به‌یدیٛ په‌ی ئا یاگیٛ كه‌ من په‌یش ملو.]"
                },
                {
                    "verse": 34,
                    "text": "و فه‌رمانێوه‌ تازیٛتا مڎه‌و په‌نه‌ تاوه‌كو یوٙترینتا وه‌شبسیوٙ، ھه‌رچه‌نی من وه‌شیٛم سیایدیٛ په‌ی ئانه‌یه‌ شمه‌یچ یوٙترینتا وه‌شبسیوٙ."
                },
                {
                    "verse": 35,
                    "text": "پینه‌یره‌ گردو خه‌ڵكی مزانا كه‌ شمه‌ شوٙنكۆتیٛ منه‌ندیٛ، ئه‌گه‌ر وه‌شه‌ویسیتا په‌ی یوٙترینی بوٙ.)"
                },
                {
                    "verse": 36,
                    "text": "شه‌معون په‌تروٙس چه‌نه‌ش په‌رسا: (ئه‌ی گۆره‌، په‌ی كوٙگه‌ی ملی؟)"
                },
                {
                    "verse": 37,
                    "text": "په‌تروٙس چه‌نه‌ش په‌رسا: (ئه‌ی گۆره‌، په‌ی چیٛشی ئیسه‌ مه‌تاوو گنوشوٙنیڎ؟ ژیوایم جه‌ڕاو توٙنه‌ منیه‌وره‌.)"
                },
                {
                    "verse": 38,
                    "text": "عیسا جوابش داوه‌: (ژیوایڎ جه‌ ڕاو منه‌نه‌ منیه‌یره‌؟ ڕاسیڎ په‌نه‌ ماچو، وه‌ڵیٛ ئانه‌ینه‌ كه‌ڵه‌شیٛر وانوٙ، توٙ یه‌ریٛ جاریٛ حاشام چه‌نه‌ كه‌ری."
                }
            ]
        },
        {
            "chapter": 14,
            "audio_link": "https://media.ipsapps.org/hac/hac-audio/JHN_014.mp3",
            "verses": [
                {
                    "verse": 1,
                    "text": "دڵته‌نگیٛ مه‌بیدیٛ، باوڕ به‌ خوڎای باردیٛ و ھه‌رپاسه‌ باوڕ به‌ منیچ باردیٛ."
                },
                {
                    "verse": 2,
                    "text": "یانه‌و تاته‌یمه‌نه‌، یاگیٛ فریٛش چه‌نه‌نه‌، ئه‌گه‌ر پاسه‌ نه‌بیێ، په‌نه‌تا نه‌واچیٛنا، چونكه‌ ملو تاوه‌كو یاگیٛتا په‌ی ئاماڎیٛ كه‌رو."
                },
                {
                    "verse": 3,
                    "text": "دماو ئانه‌ی لوانیٛ و یاگیٛم په‌ی ئاماڎیٛ كه‌ردیدیٛ، جارێوه‌ته‌ر گیٛڵووه‌ و به‌روتا تاكو چه‌نیم بیدیٛ و چا یاگیٛنه‌ بیدیٛ كه‌ منش چه‌نه‌ بو."
                },
                {
                    "verse": 4,
                    "text": "و شمه‌یچ ڕاو ئا یاگیٛ مزاندیٛ كه‌ په‌یش ملو.)"
                },
                {
                    "verse": 5,
                    "text": "توٙماسیچ په‌نه‌ش واڎ: (ئه‌ی گۆره‌، ئیٛمه‌ مه‌زانمیٛ توٙ په‌ی كوٙگه‌ی ملی، ئیسه‌یچ چه‌نی ڕاكیٛ بزانمیٛ؟)"
                },
                {
                    "verse": 6,
                    "text": "عیسا په‌نه‌ش فه‌رماوا: (منه‌نا ڕا و ڕاسی و ژیوای، كه‌س نمێ په‌ی لاو تاته‌ی ته‌نیا جه‌ڕاو منۆ نه‌بوٙ."
                },
                {
                    "verse": 7,
                    "text": "ئه‌گه‌ر منتا ئه‌شناسابیێنیٛ، ئانه‌ تاته‌یچ ئه‌شناسیٛندیٛ، و ئیسه‌ولای مشناسدیٛش و دیه‌نتا.)"
                },
                {
                    "verse": 8,
                    "text": "فیلیپوٙس په‌نه‌ش واڎ: (ئه‌ی گۆره‌، تاته‌ما نیشانه‌ده‌، ئانه‌ وه‌سیٛن په‌ی ئیٛمه‌.)"
                },
                {
                    "verse": 9,
                    "text": "عیسایچ په‌نه‌ش فه‌رماوا: (ماوێوه‌ دور و دریٛژا ئینانیٛ چه‌نیتا، كه‌چی ھه‌ڵای مه‌شناسیم، فیلیپوٙس؟ ھه‌ركه‌سێوه‌ منش وینانا، ئانه‌ تاته‌ش وینان. ئیتر چه‌نی ماچی: [تاته‌ما نیشانه‌ده‌]؟"
                },
                {
                    "verse": 10,
                    "text": "فیلیپوٙس، باوڕ مه‌كه‌ری كه‌ من ئینانیٛ جه‌ تاته‌ینه‌ و تاته‌یچ ئینا جه‌ منه‌نه‌؟ ئا قسیٛ كه‌ په‌نه‌تا ماچو جه‌ ویٛمۆ مه‌واچوشا، به‌ڵكو ئانه‌ تاته‌ن كه‌ ئینا جه‌ منه‌نه‌ و ھه‌رمانه‌كاو ویٛش كه‌روٙ."
                },
                {
                    "verse": 11,
                    "text": "باوڕكه‌ردیٛ وه‌ختێ كه‌ ماچو من ئینانیٛ جه‌ تاته‌ینه‌، و تاته‌یچ ئینا جه‌ منه‌نه. یان ئه‌گه‌ر باوڕ مه‌كه‌ردیٛ لانیكه‌م باوڕ كه‌ردیٛ به‌ موعجیٛزه‌كا ویٛشا."
                },
                {
                    "verse": 12,
                    "text": "ڕاسیتا په‌نه‌ ماچو: (ئانه‌ی باوڕم په‌نه‌ باروٙ، ئاڎیچ ئا ھه‌رمانا كه‌روٙ كه‌ من كه‌روشا،چونكه‌ من په‌ی لاو تاته‌ی ملو، ته‌نانه‌ڎ ھه‌رمانه‌ی گۆره‌ته‌ره‌یچ چانیشا كه‌روٙ .)"
                },
                {
                    "verse": 13,
                    "text": "و ھه‌رچیٛوێ به‌ نامیٛ منۆ داواش كه‌ردیٛ، من كه‌روش په‌ی ئانه‌ی تاته‌ جه‌ كوڕه‌نه‌ شكوٙڎاربوٙ."
                },
                {
                    "verse": 14,
                    "text": "ئه‌گه‌ر داواو ھه‌رچیٛوێ كه‌ردیٛ به‌ نامیٛ منۆ، كه‌روش."
                },
                {
                    "verse": 15,
                    "text": "ئه‌گه‌ر منتا وه‌شبسیه‌و، ئانه‌ فه‌رمانه‌كام به‌گاماردیٛ."
                },
                {
                    "verse": 16,
                    "text": "داوا جه‌ تاته‌ی كه‌رو و ئاڎ یارمه‌تیده‌رێوه‌ ته‌رتا مڎوٙ په‌نه‌، په‌ی ئانه‌ی چه‌نیتا بوٙ په‌ی ھه‌تاھه‌تای،"
                },
                {
                    "verse": 17,
                    "text": "ڕوٙح‌و ڕاسی ئانه‌ی دنیا مه‌تاووٙ قه‌بوڵش كه‌روٙ، چونكه‌ نه‌ وینوٙش و نه‌ مشناسوٙش، به‌ڵام شمه‌ مشناسدیٛش چونكه‌ چه‌نیتا ژیووٙ و دلیٛ شمه‌نه‌ بوٙ."
                },
                {
                    "verse": 18,
                    "text": "به‌ ھه‌تیمی جیاتا نمازو، به‌ڵكو مه‌وه‌ په‌ی لایتا."
                },
                {
                    "verse": 19,
                    "text": "دماو ماوێوه‌ كوڵی، دنیا مه‌وینوٙم، به‌ڵام شمه‌ ویندیٛم، چونكه‌ ژیوو، شمه‌یچ ژیودیٛ."
                },
                {
                    "verse": 20,
                    "text": "چا ڕوٙنه‌ مزاندیٛ كه‌ من ئینانیٛ جه‌ تاته‌یمه‌نه‌، و شمه‌یچ ئینایدیٛ جه‌ منه‌نه‌ و منیچ ئینانیٛ جه‌ شمه‌نه‌."
                },
                {
                    "verse": 21,
                    "text": "ئانیٛ كه‌ فه‌رمانه‌كام قه‌بوڵ كه‌را و به‌گاشامارا ئانیٛنیٛ كه‌ منشا وه‌شمسیه‌و و تاته‌یچم ئانیٛشه‌ وه‌شمسیا كه‌ منشا وه‌شمسیه‌و، منیچ وه‌شیٛم مسیا و ویٛمشا په‌ی به‌روزو.)"
                },
                {
                    "verse": 22,
                    "text": "یه‌ھوزایچ كه‌ یه‌ھوزای ئه‌سخه‌ریوٙتی نه‌بیٛ، چه‌نه‌ش په‌رسا: (ئه‌ی گۆره‌، په‌ی چیٛشی گه‌ره‌كتا ویٛڎ به‌روزی په‌ی ئیٛمه‌، نه‌ك په‌ی دنیێ؟)"
                },
                {
                    "verse": 23,
                    "text": "عیسایچ جوابش داوه‌ و په‌نه‌ش فه‌رماوا: (ئه‌گه‌ر ھه‌ركه‌سێوه‌ منش وه‌شبسیه‌و، ئانه‌ فه‌رمانه‌كام به‌گاماروٙ و تاته‌یچم ‌وه‌ششمسیوٙ و ئیٛمه‌یچ مه‌یمیٛ په‌ی لایش و چه‌نیش ژیومیٛ."
                },
                {
                    "verse": 24,
                    "text": "ئانه‌ی كه‌ منش وه‌ش مه‌سیه‌و، فه‌رمانه‌كام به‌گانماروٙ. و ئانه‌ی كه مژنه‌ودیٛش ھین‌و من نیا، به‌ڵكو ھین‌و تاته‌یا كه‌ منش كیاسته‌نا."
                },
                {
                    "verse": 25,
                    "text": "ئی چیٛویٛمه‌ په‌نه‌ واتیدیٛ جه‌وه‌ختێنه‌ كه‌ ھه‌ڵای ئینانیٛ چه‌نیتا."
                },
                {
                    "verse": 26,
                    "text": "به‌ڵام یارمه‌تیده‌ره‌كه‌، ڕوٙحی پیروٙز، ئانه‌ی كه تاته‌ كیانوٙش به‌ نامیٛ منۆ، گرد چیٛوێوه‌تا فیٛركه‌روٙ، و گرد چیٛوێوه‌تا ویروزوٙوه‌ كه‌ په‌نه‌م واتیٛندیٛ."
                },
                {
                    "verse": 27,
                    "text": "ئاشتیتا په‌ی جیامازو، و ئاشتی ویٛمتا مڎه‌و په‌نه‌، ئانه‌ی كه‌ مڎه‌وتا په‌نه‌ پیٛسه‌ ئانه‌یه‌ نیا كه‌ دنیا مڎوٙتا په‌نه‌، ھه‌رپۆچی نه‌ دڵته‌نگیٛ بیدیٛ و نه‌ ته‌رسدیٛ."
                },
                {
                    "verse": 28,
                    "text": "ژنیتا كه‌ په‌نه‌م واتیدیٛ: [ملو و مه‌وه‌ لاتا.] ئه‌گه‌ر منتا وه‌شسیێنیٛ، ئانه‌ وه‌شحاڵیٛ بیٛندیٛ كه‌ من ملو په‌ی لاو تاته‌ی، چونكه‌ تاته‌ جه‌ من گۆره‌ته‌را."
                },
                {
                    "verse": 29,
                    "text": "ئیسه‌ وه‌ڵیٛ ئانه‌ینه‌ ڕوه‌بڎوٙ په‌نه‌م واتیٛندیٛ، په‌ی ئانه‌ی وه‌ختێ كه‌ ڕوه‌شدا باوڕكه‌ردیٛ."
                },
                {
                    "verse": 30,
                    "text": "ئیتر فره‌ قسیٛتا چه‌نی مه‌كه‌رو، چونكه‌ سه‌روٙك‌و ئی دنیێ مێ و ھیچ ده‌سه‌ڵاتێوه‌ش نیا مل‌و منه‌ره‌."
                },
                {
                    "verse": 31,
                    "text": "به‌ڵام په‌ی ئانه‌ی كه‌ خه‌ڵك‌و دنیێ بزانوٙ كه‌ من تاته‌م وه‌شمسیوٙ، ھه‌ر ئانه‌ی كه‌رو كه‌ تاته‌ فه‌رمانه‌ش په‌نه‌ كه‌رده‌نا."
                }
            ]
        },
        {
            "chapter": 15,
            "audio_link": "https://media.ipsapps.org/hac/hac-audio/JHN_015.mp3",
            "verses": [
                {
                    "verse": 1,
                    "text": "منه‌نا میٛوه‌ی ڕاسته‌قینیٛ، و تاته‌یچم باخه‌وانه‌كه‌ن."
                },
                {
                    "verse": 2,
                    "text": "ھه‌ر له‌قێوه‌ جه‌ منه‌نه‌ به‌روبوم نه‌ڎوٙ كه‌نوٙشۆ، و ھه‌رپاسه‌ ھه‌ر له‌قێوه‌یچ به‌روبوم بڎوٙ ھورش پاچوٙ تاوه‌كو به‌روبومی زیاته‌ر بڎوٙ."
                },
                {
                    "verse": 3,
                    "text": "شمه‌ ئیسه‌ پاكیٛندیٛ به‌بوٙنه‌و ئا قسیٛوه‌ كه‌ په‌یم كه‌ردیدیٛ."
                },
                {
                    "verse": 4,
                    "text": "جه‌ منه‌نه‌ مه‌ندێ و منیچ جه‌ شمه‌نه‌. ھیچ له‌قێوه‌ مه‌تاووٙ ویٛشۆ به‌روبوم باروٙ ھه‌تا پۆ له‌ق‌و میٛوه‌كیٛوه‌ نه‌بوٙ، ھه‌رپاسه‌ شمه‌یچ مه‌تاودیٛ به‌روبوم باردیٛ ئه‌گه‌ر جه‌ منه‌نه‌ نه‌مه‌ندیٛوه‌."
                },
                {
                    "verse": 5,
                    "text": "من میٛوه‌كیٛنا و شمه‌یچ له‌قه‌كیٛ. ئانه‌ی كه‌ جه‌منه‌نه‌ مه‌نوٙوه‌ و منیچ چاڎینه‌، ئانه‌ به‌روبومی فره‌ مڎوٙ، چونكه‌ شمه‌ به‌بیٛ من مه‌تاودیٛ ھیچ كه‌ردیٛ."
                },
                {
                    "verse": 6,
                    "text": "ئه‌گه‌ر ھه‌ركه‌سێوه‌ جه‌ منه‌نه‌ نه‌مه‌نوٙوه‌، پیٛسه‌ له‌قێوه‌ كنیوٙوه‌ و وشك بوٙ، و له‌قی چانه‌یچ كوٙكریوٙوه‌ و فڕه‌دریوٙ دلیٛ ئاییٛری و سوٙچنیوٙ."
                },
                {
                    "verse": 7,
                    "text": "ئه‌گه‌ر جه‌ منه‌نه‌ مه‌ندیٛوه‌ و وشه‌كه‌یچم جه‌ شمه‌نه‌، ئانه‌ ھه‌رچیٛوێوه‌ كه‌ گه‌ره‌كتانه‌ داواش كه‌ردیٛ، دریوٙتا په‌نه‌."
                },
                {
                    "verse": 8,
                    "text": "پینه‌یه‌ تاته‌م شكوٙمه‌نڎ بوٙ كه‌ شمه‌ به‌روبومی فره‌ ده‌یدیٛ و نیشانه‌ش ده‌یدیٛ كه‌ شوٙنكۆتیٛ منه‌ندیٛ."
                },
                {
                    "verse": 9,
                    "text": "ھه‌ر چه‌نی تاته‌ منش وه‌شسیانا، ئه‌پاسه منیچ شمه‌م وه‌شسیێندیٛ، ھه‌رپۆچی جه‌ وه‌شه‌ویسیه‌كه‌مه‌نه‌ مه‌ندیٛوه‌."
                },
                {
                    "verse": 10,
                    "text": "ئه‌گه‌ر فه‌رمانه‌كام به‌گاباردیٛ، ئانه‌ جه‌ وه‌شه‌ویسیه‌كه‌مه‌نه‌ مه‌ندیٛوه‌، ھه‌رچه‌نی من فه‌رمانه‌كاو تاته‌یم به‌گائاوردیٛنیٛ و جه‌ وه‌شه‌ویسیه‌كه‌شنه‌ مه‌نووه‌."
                },
                {
                    "verse": 11,
                    "text": "ئی چیٛویٛمه‌ په‌نه‌ واتیٛندیٛ په‌ی ئانه‌ی وه‌شی من جه‌ شمه‌نه‌ بوٙ، و په‌ی ئانه‌ی وه‌شی شمه‌یچ تیٛر و په‌ڕ بوٙ."
                },
                {
                    "verse": 12,
                    "text": "فه‌رمانه‌و من ئینیٛنه‌ كه‌ یوٙترینتا وه‌شبسیوٙ ھه‌رچه‌نی من شمه‌م وه‌شسیایدیٛ."
                },
                {
                    "verse": 13,
                    "text": "كه‌س وه‌شه‌ویسی چینه‌یه‌ گۆره‌ته‌رش نیا كه‌ ژیوای ویٛش وه‌روخاتره‌و ڕه‌فیٛقه‌كاش به‌خشوٙ."
                },
                {
                    "verse": 14,
                    "text": "شمه‌ ڕه‌فیٛقیٛ منه‌ندیٛ ئه‌گه‌ر ئانه‌یه‌ كه‌ردیٛ كه‌ من فه‌رمانه‌تا په‌نه‌ كه‌رو."
                },
                {
                    "verse": 15,
                    "text": "ئیتر مه‌چڕوتا به‌نڎیٛ، چونكه‌ به‌نڎه‌ مه‌زانوٙ كه‌ ئاغاكه‌ش چیٛش كه‌روٙ، به‌ڵام من به ڕه‌فیٛق چڕییٛندیٛم، چونكه‌ گردو ئا چیٛوا كه‌ جه‌ تاته‌یمۆ ژنییٛنیٛم په‌یم ئاشكرا كه‌ردیٛندیٛ."
                },
                {
                    "verse": 16,
                    "text": "شمه‌ منتا ھورنه‌چنیا، به‌ڵكو من شمه‌م ھورچنیه‌یدیٛ، و ده‌سنیشانیٛم كه‌ردیدیٛ تاوه‌كو بلدیٛ و به‌روبوم ده‌یدیٛ، به‌روبومێوه‌ كه‌ مه‌نوٙوه‌، و تاوه‌كو ھه‌رچیٛوێوه‌ كه‌ به‌ نامیٛ منۆ داوا كه‌ردیٛ، تاته‌ بڎوٙتا په‌نه‌."
                },
                {
                    "verse": 17,
                    "text": "ئینه‌ ئانه‌نه‌ كه‌ فه‌رمانه‌تا په‌نه‌ كه‌رو تاوه‌كو یوٙترینتا وه‌شبسیوٙ."
                },
                {
                    "verse": 18,
                    "text": "ئه‌گه‌ر دنیا قینیش چه‌نه‌تا بوٙ، ئانه‌ بزاندیٛ كه‌ وه‌ڵیٛ شمه‌نه‌ ئه‌وه‌ڵ جار قینیش جه‌من بییٛنه‌."
                },
                {
                    "verse": 19,
                    "text": "ئه‌گه‌ر ھینیٛ دنیێ بیێندیٛ، ئانه‌ دنیا وه‌شیٛشسییٛندیٛ پیٛسه‌ ھیناو ویٛش، به‌ڵام چونكه‌ ھینیٛ ئی دنیێ نیه‌ندیٛ و چی دنیێنه‌ ھورم چنییٛندیٛ، ھه‌رپۆچی دنیا قینیشه‌نه‌ چه‌نه‌تا."
                },
                {
                    "verse": 20,
                    "text": "ویرتابوٙ كه‌ چیٛشم په‌نه‌ واتیدیٛ: [به‌نڎه‌ گۆره‌ته‌ر نیا جه‌ ئاغاكه‌یش.] ئه‌گه‌ر منشا چروسكنابووه‌، ئانه‌ شمه‌یچ چروسكناوه‌، و ئه‌گه‌ر ملكه‌چیٛ فه‌رمانه‌كام با، ئانه‌ ملكه‌چیٛ فه‌رمانه‌كاو شمه‌یچ با."
                },
                {
                    "verse": 21,
                    "text": "به‌ڵام به‌بوٙنه‌و نامیٛ منۆ، ئی گردو چیٛواتا په‌نه‌ كه‌را، چونكه‌ ئاڎیٛ ئانه‌یه‌ مه‌شناسا كه‌ منش كیاسته‌نا."
                },
                {
                    "verse": 22,
                    "text": "ئه‌گه‌ر من نامابیێنا و قسیٛم په‌ی نه‌كه‌ردیٛبیێنیٛ، ئانه‌ گوناحشا نه‌بیٛ، به‌ڵام ئیسه‌ ھیچ به‌ھانێوه‌شا نیه‌نه‌ په‌ی گوناحه‌كاشا."
                },
                {
                    "verse": 23,
                    "text": "ئانه‌ی قینیش جه‌ من بوٙ، قینیش جه‌ تاته‌یمه‌نه‌."
                },
                {
                    "verse": 24,
                    "text": "ئه‌گه‌ر دلیٛشانه‌ ئا موعجیٛزیٛمه‌ نه‌كه‌ردێنیٛ، كه‌ تائیسه‌ كه‌سی نه‌كه‌ردیٛنیٛ، ئانه‌ گوناحشا نه‌بیٛ، به‌ڵام ئیسه‌ وینێنیٛشا، كه‌چی ھه‌ڵای قینیشا جه‌ من و تاته‌یمه‌نه‌."
                },
                {
                    "verse": 25,
                    "text": "به‌ڵام ئینه‌شا كه‌رد تاوه‌كو ئا قسیٛ به‌گابێ كه‌ جه‌ نویسیایه‌ پیروٙزه‌كاشانه‌ نویسیان : [به‌بیٛ سه‌به‌ب قینیشا چه‌نه‌م بیه‌.]"
                },
                {
                    "verse": 26,
                    "text": "وه‌ختێ یارمه‌تیده‌ره‌كه‌ مێ، ئانه‌ی كه‌ من جه‌ تاته‌یمۆ په‌یتا كیانو، ئانه‌ی كه‌ ڕوٙح‌و ڕاسییا، و جه‌ تاته‌یۆ به‌رمشوٙ، ئاڎ جه‌باره‌و منۆ شاھیٛڎی مڎوٙ."
                },
                {
                    "verse": 27,
                    "text": "و شمه‌یچ جه‌باره‌و منۆ شاھیٛڎی مڎه‌یدیٛ، چونكه‌ ھه‌ر جه‌ ئه‌وه‌ڵۆ چه‌نی من بییٛندیٛ."
                }
            ]
        },
        {
            "chapter": 16,
            "audio_link": "https://media.ipsapps.org/hac/hac-audio/JHN_016.mp3",
            "verses": [
                {
                    "verse": 1,
                    "text": "گردو ئی چیٛوامه‌ په‌نه‌ واتیدیٛ تاوه‌كو جه‌ڕێ لانه‌ڎه‌یدیٛ."
                },
                {
                    "verse": 2,
                    "text": "جه‌ سینه‌گوٙگه‌كانه‌ كه‌راتا به‌رۆ، به‌ڵام وه‌ختێوه‌ مێ كه‌ ئانیٛ كه‌ كوشاتا لاشاوه‌پاسه‌ن كه‌ پی ھه‌رمانیٛشا خزمه‌ت‌و خوڎای كه‌را."
                },
                {
                    "verse": 3,
                    "text": "ئاڎیٛ ئی چیٛویٛتا په‌نه‌ كه‌را،چونكه‌ نه‌ تاته‌شا ئه‌شناسان نه‌ من."
                },
                {
                    "verse": 4,
                    "text": "به‌ڵام ئی چیٛویٛمه‌ په‌نه‌ واتیدیٛ تاوه‌كو ئه‌گه‌ر وه‌ختشا ئاما، بێوه‌ ویرتا كه‌ ئی چیٛویٛمه‌ په‌نه‌ واتیٛندیٛ. جه‌ ئه‌وه‌ڵۆ ئی چیٛویٛمه‌ په‌نه‌ نه‌واتیدیٛ چونكه‌ چه‌نیتا بیٛنا."
                },
                {
                    "verse": 5,
                    "text": "ئیسه‌یچ ملو په‌ی لاو ئانه‌یه‌ كه‌ كیاسته‌ناش، به‌ڵام ھیچكام جه‌ شمه‌ چه‌نه‌م مه‌په‌رسوٙ: [په‌ی كوٙگه‌ی ملی؟]"
                },
                {
                    "verse": 6,
                    "text": "به‌ڵام چونكه‌ ئی چیٛویٛمه‌ په‌نه‌ واتیٛندیٛ، خه‌م دڵش گیٛرتیٛندیٛره‌."
                },
                {
                    "verse": 7,
                    "text": "به‌ڵام ڕاسیتا په‌نه‌ ماچو خاسته‌را په‌ی شمه‌ كه‌ من بلو، چونكه‌ ئه‌گه‌ر نه‌لو، یارمه‌تیده‌ره‌كه‌ نمێ په‌ی لایتا، به‌ڵام ئه‌گه‌ر بلو كیانوش په‌یتا."
                },
                {
                    "verse": 8,
                    "text": "و وه‌ختێ ئاڎ مێ، ئیسپاتش كه‌روٙ كه‌ خه‌ڵك‌و دنیێ جه‌باره‌و گوناحی و ڕاسودروسی و حوكمدایۆ غه‌ڵه‌ت یاوێنیٛنه‌."
                },
                {
                    "verse": 9,
                    "text": "جه‌باره‌و گوناحیۆ، چونكه‌ باوڕم په‌نه‌ نمارا."
                },
                {
                    "verse": 10,
                    "text": "و جه‌باره‌و ڕاس‌ و دروسیچۆ، چونكه‌ ملو په‌ی لاو تاته‌ی، ئیتر مه‌ویندیٛم."
                },
                {
                    "verse": 11,
                    "text": "و جه‌باره‌و حوكمدایچۆ، چونكه‌ سه‌روٙك‌و ئی دنیێ حوكمدریان."
                },
                {
                    "verse": 12,
                    "text": "چیٛویٛ فریٛم په‌نه‌نیٛ كه‌ په‌نه‌تا واچو، به‌ڵام ئیساتیٛ مه‌تاودیٛ وه‌رگه‌شا گیٛردیٛ."
                },
                {
                    "verse": 13,
                    "text": "به‌ڵام وه‌ختێ ئاڎ،كه‌ ڕوٙح‌و ڕاسییا، مێ، ڕانماییتا كه‌روٙ په‌ی گردو ڕاسی، چونكه‌ ئاڎ جه‌ ویٛشۆ ھیچ مه‌واچوٙ، به‌ڵكو ئانه‌یه‌ ماچوٙ كه‌ مژنه‌ووٙش، و په‌نه‌تا ماچوٙ كه‌ چیٛش ڕوه‌مڎوٙ."
                },
                {
                    "verse": 14,
                    "text": "شكوٙڎارم كه‌روٙ، چونكه‌ ئانه‌ی كه‌ ھین‌و منا جه‌منۆ ھورشگیٛروٙ و په‌یتا ئاشكرا كه‌روٙ."
                },
                {
                    "verse": 15,
                    "text": "ھه‌رچیٛوێ كه‌ تاته‌ ھه‌نش ھین‌و منا، ھه‌رپۆچی په‌نه‌م واتیدیٛ ئاڎ جه‌منۆ ھورشگیٛروٙ و په‌یتا ئاشكراكه‌روٙ."
                },
                {
                    "verse": 16,
                    "text": "ماوێوه‌ كه‌م ئیتر مه‌ویندیٛم، ئینجا دیسان دماو ماوێوه‌ كه‌می ویندیٛمۆ.)"
                },
                {
                    "verse": 17,
                    "text": "ئینجا بازێ جه‌ شوٙنكۆته‌كاش به‌ یوٙترینیشا واڎ: (ئینه‌ یانیٛ چیٛش كه‌ ماچوٙما په‌نه‌: [ماوێوه‌ كه‌م مه‌ویندیٛم، و ئینجا دماو ماوێوه‌ كه‌می دیسان ویندیٛم] و [چونكه‌ ملو په‌ی لاو تاته‌ی.]؟)"
                },
                {
                    "verse": 18,
                    "text": "ھه‌رپۆچی یه‌كبین په‌رسیٛنیٛ: (ئینه‌ یانیٛ چیٛش كه‌ ماچوٙ: [ماوێوه‌ كه‌م]؟ مه‌زانمیٛ كه‌ ئاڎ باس‌و چیٛشی كه‌روٙ.)"
                },
                {
                    "verse": 19,
                    "text": "عیسا زاناش كه‌ ئاڎیٛ گه‌ره‌كشانه‌ جه‌باره‌و ئینه‌یۆ چه‌نه‌ش په‌رسا، ھه‌رپۆچی په‌نه‌ش فه‌رماوێ: (ئایا پیٛوه‌ره‌ چه‌نی یوٙترینی پرسیاره‌ جه‌باره‌و ئینه‌یۆ كه‌ردیٛ كه‌ واتم: [ماوێوه‌ كه‌م ئیتر مه‌ویندیٛم، ئینجا دیسان دماو ماوێوه‌ كه‌می ویندیٛمۆ.]؟"
                },
                {
                    "verse": 20,
                    "text": "ڕاسیتا په‌نه‌ ماچو، شمه‌ گره‌ودیٛ و ناڵندیٛ، به‌ڵام دنیا دڵوه‌شه‌بوٙ، خه‌فه‌ڎ وه‌ردیٛ به‌ڵام خه‌فه‌ته‌كه‌تا بوٙ به‌ وه‌شی."
                },
                {
                    "verse": 21,
                    "text": "وه‌ختێ ژه‌نی زاڕوٙڵه‌ش بوٙ، ژانی گیٛراش، چونكه‌ وه‌ختش ئامان، به‌ڵام وه‌ختێ زاڕوٙڵه‌كه‌ش جه‌ئه‌ڎێ بوٙ، ئیتر ژانیش ویره‌مشوٙوه‌ به‌بوٙنه‌و ئا وه‌شیه‌یۆ كه‌ زاڕوٙڵێوه‌ ئامان دنیاوه‌."
                },
                {
                    "verse": 22,
                    "text": "ھه‌رپۆچی ئیسه‌یچ شمه‌ خه‌مباریٛندیٛ، به‌ڵام جارێوه‌ته‌ر وینوتاوه‌ و دڵوه‌شیٛ بیدیٛ و كه‌سیچ ئی دڵوه‌شیه‌تا چه‌نه‌ مه‌سانوٙ."
                },
                {
                    "verse": 23,
                    "text": "چا ڕوٙنه‌ ئیترھیچ چیٛوێوه‌ جه‌ من داوا مه‌كه‌ردیٛ، ڕاسیتا په‌نه‌ ماچو، ئه‌گه‌ر به‌ نامیٛ منۆ ھه‌رچیٛوێوه‌ جه‌ تاته‌ی داوا كه‌ردیٛ، مڎوٙتا په‌نه‌."
                },
                {
                    "verse": 24,
                    "text": "تا ئیسه‌ به‌ نامیٛ منۆ داواو ھیچ چیٛوێوه‌تا نه‌كه‌رده‌ن،ھه‌رپۆچی داوا كه‌ردیٛ و ھورگیٛردیٛ، په‌ی ئانه‌ی وه‌شیه‌كه‌تا تیٛر و په‌ڕ بوٙ."
                },
                {
                    "verse": 25,
                    "text": "ھه‌رچنڎه‌ من تا ئیسه‌ به‌ زوانێوه‌ لیٛڵ قسیٛتا په‌ی كه‌رو، به‌ڵام ڕوێ مێ كه‌ پا شیٛوه‌ زوانه‌ لیٛڵه‌ قسیٛتا په‌ی مه‌كه‌رو، به‌ڵكو به‌ئاشكرا جه‌باره‌و تاته‌یۆ قسیٛتا په‌ی كه‌رو."
                },
                {
                    "verse": 26,
                    "text": "چا ڕوٙنه‌ به‌ نامیٛ منۆ داوا كه‌ردیٛ، و ئیتر منیچ په‌نه‌تا مه‌واچو كه‌ من جیاتی شمه‌ داوا جه‌ تاته‌ی كه‌رو."
                },
                {
                    "verse": 27,
                    "text": "چونكه‌ تاته‌ ویٛش شمه‌ش وه‌شیٛمسیه‌یدیٛ، وه‌روئانه‌یه‌ منتا وه‌شسیانا و باوڕتا ئاورده‌ن كه‌ من لاو تاته‌یۆ ئامانا."
                },
                {
                    "verse": 28,
                    "text": "لاو تاته‌یۆ ئامانا و ئامانا په‌ی دنیێ، و ئیسه‌ دنیێ جیامازو و گیٛڵووه‌ لاو تاته‌ی.)"
                },
                {
                    "verse": 29,
                    "text": "ئینجا شوٙنكۆته‌كیٛچش واتشا: (بڎیه‌، توٙ ئانا ئیساتیٛ به‌ئاشكرا قسیٛ كه‌ری، به‌بیٛ لیٛڵی."
                },
                {
                    "verse": 30,
                    "text": "ئیساتیٛ مزانمیٛ كه‌ توٙ گرد چیٛوێوه‌ مزانی و پیٛویسڎ به‌ھیچ كه‌سێوه‌ نیا تاوه‌كو پرسیاره‌ڎ وه‌نه‌ كه‌روٙ، ھه‌رپۆچی ئینه‌ پاسه‌ما په‌نه‌ كه‌روٙ باوڕكه‌رمیٛ كه‌ توٙ جه‌ خوڎایۆ ئامانی.)"
                },
                {
                    "verse": 31,
                    "text": "عیسایچ جوابش دێوه‌: (ئایا ئیساتیٛ باوڕكه‌ردیٛ؟"
                },
                {
                    "verse": 32,
                    "text": "بڎیه‌یدیٛ، وه‌ختێوه‌ مێ و ئانا ئامانیچ، كه‌ شمه‌ پرش وبڵاویٛ بیدیٛوه‌ ھه‌ریوٙتا په‌ی یانه‌و ویٛش، و به‌ته‌نیا جیام مازدیٛ به‌ڵام جه‌ڕاسینه‌ من ته‌نیا نیه‌نا، چونكه‌ تاته‌ ئینا چه‌نی من."
                },
                {
                    "verse": 33,
                    "text": "ئی چیٛویٛمه‌ په‌نه‌ واتیدیٛ تاوه‌كو جه‌ منه‌نه‌ ئاشتیتا بوٙ. چی دنیێنه‌ توش‌و ته‌نگانه‌ی بیدیٛ، به‌ڵام ئازێ بیدیٛ چونكه‌ من دنیام به‌زنێنه‌.)"
                }
            ]
        },
        {
            "chapter": 17,
            "audio_link": "https://media.ipsapps.org/hac/hac-audio/JHN_017.mp3",
            "verses": [
                {
                    "verse": 1,
                    "text": "دماوئانه‌ی عیسا ئینیٛشه‌ فه‌رماوێ، ته‌ماشه‌و ئاسمانیش كه‌رد و فه‌رماواش: (تاته‌، وه‌خته‌كه‌ ئامان، كوڕه‌كه‌یڎ شكوٙڎاركه‌ره‌، تاوه‌كو كوڕه‌كه‌یچ شكوٙڎارڎ كه‌روٙ."
                },
                {
                    "verse": 2,
                    "text": "چونكه‌ توٙ ده‌سه‌ڵاتڎ دان په‌نه‌ مل‌و گردو ئینسانیره‌ تاوه‌كو ژیوای ھه‌تاھه‌تایی به‌خشوٙ به‌ گردو ئانیشا كه‌ توٙ دێنیٛڎ په‌نه‌ش."
                },
                {
                    "verse": 3,
                    "text": "ژیوای ھه‌تاھه‌تایی ئینه‌نه‌ كه‌ توٙ بشناسا ته‌نیا خوڎای ڕاسته‌قینه‌، و عیسای مه‌سیٛح ئانه‌ی كه‌ توٙ كیاسته‌نڎ."
                },
                {
                    "verse": 4,
                    "text": "سه‌رو زه‌مینیۆ توٙم شكوٙڎاركه‌رده‌نی به‌ ته‌مامنای ئا ھه‌رمانیٛ كه‌ توٙ دانیٛڎ په‌نه‌ كه‌ كه‌روش."
                },
                {
                    "verse": 5,
                    "text": "ئیسه‌یچ تاته‌ لاو ویٛتۆ شكوٙڎارم كه‌ره‌ پا شكوٙمه‌نڎیه‌ی كه‌ وه‌ڵیٛ دروسكه‌رده‌ی دنیێنه‌ بیٛم لاتۆ."
                },
                {
                    "verse": 6,
                    "text": "نامیٛ توٙم نیشانه‌و ئانیشا دێنه‌ كه‌ دانیٛڎ په‌نه‌ جه‌ دنیانه‌، و ئاڎیٛ ھینیٛ توٙ بیٛنیٛ و دێڎ به‌ من و ئاڎیچیٛ وشه‌كاو توٙشا به‌گائاوردیٛنیٛ."
                },
                {
                    "verse": 7,
                    "text": "و ئیسه‌یچ مزانا كه‌ گرد چیٛوێ كه‌ توٙ دانا په‌نه‌، جه‌ توٙوه‌ن."
                },
                {
                    "verse": 8,
                    "text": "چونكه‌ ئا وشیٛ كه‌ توٙ دانیٛڎ په‌نه‌، دێنیٛم په‌نه‌شا، و ئاڎیچیٛ قه‌بوڵیٛشا كه‌ردیٛ و به‌ دڵنیایی یاوێنه‌ كه‌ من جه‌ توٙوه‌ ئامانا و باوڕشا كه‌رد كه‌ توٙ منڎ كیاسته‌نا."
                },
                {
                    "verse": 9,
                    "text": "وه‌رو خاتره‌و ئاڎیشا لاڵیه‌وه‌، وه‌رو خاتره‌و دنیێ مه‌لاڵیه‌وه‌ به‌ڵكو وه‌روخاتره‌و ئانیشا كه‌ توٙ داناڎ په‌نه‌، چونكه‌ ھینیٛ ویٛته‌نیٛ."
                },
                {
                    "verse": 10,
                    "text": "گردو ئانه‌ی كه‌ ھه‌نم ھین‌و توٙن، و گردو ئانه‌ی كه‌ توٙ ھه‌نڎ ھین‌و منا، و پاڎیشا شکوٙڎار كریانا."
                },
                {
                    "verse": 11,
                    "text": "من ئیتر جه‌ دنیانه‌ مه‌مه‌نووه‌، به‌ڵام ئاڎیٛ ھه‌ڵای جه‌ دنیانه‌ مه‌ناوه‌، و من مه‌و په‌ی لایڎ، ھه‌رپۆچی ئه‌ی تاته‌ی پیروٙز به‌ قودره‌ت‌و نامیٛ ویٛڎ پاریٛزنه‌شا، پا نامیٛ كه‌ داناڎ په‌نه‌ په‌ی ئانه‌ی ئاڎیٛ با به‌ یوٙ ھه‌رچه‌نی ئیٛمه‌ یوٙنمیٛ."
                },
                {
                    "verse": 12,
                    "text": "وه‌ختێ چه‌نیشا بیٛنا پاریٛزنێم و ئاگاڎارشا بیٛنا پا نامیٛ كه‌ دابیٛناڎ په‌نه‌، و ھیچ كه‌سشا دلیٛنه‌ نه‌شی بیٛجگه‌ چانه‌یه‌ كه‌ كوڕو دلیٛنه‌شیه‌ی بیٛ، په‌ی ئانه‌ی نویسیای پیروٙز به‌گائامێ ."
                },
                {
                    "verse": 13,
                    "text": "ئیسه‌ مه‌و په‌ی لایڎ، به‌ڵام ئی چیٛوا ماچو جه‌وه‌ختێنه‌ كه‌ ھه‌ڵای ئینانیٛ دنیانه‌ تاوه‌كو وه‌شی من تیٛر و په‌ڕ دلیٛ دڵیشانه‌ بوٙ."
                },
                {
                    "verse": 14,
                    "text": "وشه‌و توٙم دێنیٛ په‌نه‌ و دنیا قینیش كۆتیٛنه‌ چه‌نه‌شا، چونكه‌ ئاڎیٛ ھینیٛ دنیێ نیه‌نیٛ، ھه‌ر چه‌نی من ھین‌و دنیێ نیه‌نا."
                },
                {
                    "verse": 15,
                    "text": "مه‌لاڵیه‌وه‌ وه‌نه‌ڎ كه‌ دنیانه‌ به‌رشاباری، به‌ڵكو لاڵیه‌وتۆ وه‌نه‌ كه‌ پاریٛزنیشا جه‌ شه‌یتانی."
                },
                {
                    "verse": 16,
                    "text": "ئاڎیٛ ھینیٛ دنیێ نیه‌نیٛ، ھه‌رچه‌نی من ھین‌و دنیێ نیه‌نا."
                },
                {
                    "verse": 17,
                    "text": "به‌ ڕاسی پیروٙزیٛشا كه‌ره‌، چونكه‌ وشه‌و توٙ ڕاسین."
                },
                {
                    "verse": 18,
                    "text": "ھه‌رچه‌نی منڎ كیاستانیٛ په‌ی دنیێ، ئه‌پاسه‌ منیچ ئاڎیٛم كیاستیٛنیٛ په‌ی دنیێ."
                },
                {
                    "verse": 19,
                    "text": "وه‌روخاتره‌و ئاڎیشا ویٛم پیروٙزكه‌رو په‌ی ئانه‌ی ئاڎیچیٛ ویٛشا جه‌ ڕاسینه‌ پیروٙزیٛ كریا."
                },
                {
                    "verse": 20,
                    "text": "ته‌نیا وه‌روخاتره‌و ئاڎیشا مه‌لاڵیه‌وه‌، به‌ڵكو وه‌روخاتره‌و ئانیشایچه‌ كه‌ باوڕم په‌نه‌ مارا به‌بوٙنه‌و قسیٛ ئاڎیشاوه‌،"
                },
                {
                    "verse": 21,
                    "text": "په‌ی ئانه‌ی كه‌ گرد یوٙ با، ھه‌رچه‌نی توٙ ئه‌ی تاته‌ كه‌ ئینای جه‌ منه‌نه‌ و منیچ ئینانیٛ جه‌ توٙنه‌، با ئاڎیچیٛ جه‌ ئیٛمه‌نه‌ با، تاوه‌كو دنیا باوڕكه‌روٙ كه‌ توٙ منڎ كیاسته‌نا."
                },
                {
                    "verse": 22,
                    "text": "ئا شكوٙمه‌نڎیه‌ی كه‌ دانڎ به‌ من، دانم پاڎیشا په‌ی ئانه‌ی یوٙ با ھه‌رچه‌نی من و توٙ یوٙنمیٛ."
                },
                {
                    "verse": 23,
                    "text": "من ئینانیٛ چاڎیشانه‌ و توٙیچ ئینای جه‌ منه‌نه‌، په‌ی ئانه‌ی به‌ته‌مامه‌تی یوٙ با و دنیا بزانوٙ كه‌ توٙ منڎ كیاسته‌نا و توٙیچ ئاڎیٛڎ وه‌شیٛبسیا ھه‌رچه‌نی منڎ وه‌شسیانا."
                },
                {
                    "verse": 24,
                    "text": "تاته‌، گه‌ره‌كما ئانیٛ كه‌ داناڎ په‌نه‌ چه‌نیم با چا یاگیٛنه‌ كه‌ ئینانیٛ چه‌نه‌ش په‌ی ئانه‌ی ئاڎیٛ تاوا ئا شكوٙمه‌نڎیه‌یه‌ وینا كه‌ داناڎ په‌نه‌، چونكه‌ توٙ منڎ وه‌شسیانیٛ وه‌ڵیٛ دروسبیه‌ی دنیێنه‌."
                },
                {
                    "verse": 25,
                    "text": "تاته‌ی ڕاسودروس، ھه‌رچنڎه‌ دنیا توٙ مه‌شناسوٙ، به‌ڵام من توٙ مشناسو، و ئیٛڎیچیٛ مزانا كه‌ توٙ منڎ كیاسته‌نا."
                },
                {
                    "verse": 26,
                    "text": "و نامیٛ توٙم په‌ی ئاشكراكه‌ردیٛنیٛ و یه‌كبین توٙ مشناسنو په‌ی ئانه‌ی ئا وه‌شه‌ویسیه‌ی كه‌ ھه‌نڎ په‌ی من چاڎیشایچه‌نه‌ بوٙ و منیچ چاڎیشانه‌ بو.)"
                }
            ]
        },
        {
            "chapter": 18,
            "audio_link": "https://media.ipsapps.org/hac/hac-audio/JHN_018.mp3",
            "verses": [
                {
                    "verse": 1,
                    "text": "دماوئانه‌ی عیسا چه‌نه‌بیۆ چی قسا، ویٛش و شوٙنكۆته‌كیٛش لوێ ئۆڎه‌سو دوٙڵه‌و قه‌دروٙنی، چاگه‌ باخێوه‌ش چه‌نه‌ بیٛ كه‌ ویٛش و شوٙنكۆته‌كیٛش لوێ دلیٛش."
                },
                {
                    "verse": 2,
                    "text": "ئیسه‌یچ یه‌ھوزا، ئانه‌ی كه‌ خیانه‌تش چه‌نه‌ كه‌رد، یاگه‌كیٛ زانیٛ، چونكه‌ عیسا فره‌وجارا چاگه‌ چه‌نی شوٙنكۆته‌كاش كوٙبیٛوه‌."
                },
                {
                    "verse": 3,
                    "text": "ھه‌رپۆچی یه‌ھوزا به‌ ویٛش و تاقمێ سه‌روازیٛ ڕوٙمانییٛوه‌ و بازێ پاسه‌وانیٛ سه‌روٙك كاھینی و فه‌ریسییه‌كاش به‌ردیٛ و به‌ چراوی و ئاییٛر و ئه‌سڵه‌حه‌وه‌ لوێ ڕوه‌و باخه‌كه‌."
                },
                {
                    "verse": 4,
                    "text": "سه‌ربارو ئانه‌یچه‌ كه‌ عیسا گردو ئا چیٛوا زانیٛ كه‌ مه‌یا ملشه‌ره‌، ھه‌رپۆچی ئاما به‌رۆ و چه‌نه‌ش په‌رسێ: (شوٙنه‌و كیٛره‌ گیٛڵدیٛ؟)"
                },
                {
                    "verse": 5,
                    "text": "جوابشا داوه‌: (عیسای ناسری.) و ئاڎیچ په‌نه‌ش فه‌رماوێ: (من ئاڎنا.) و یه‌ھوزایچ كه‌ خیانه‌تش چه‌نه‌ كه‌رد، چه‌نیشا مدرابیٛره‌."
                },
                {
                    "verse": 6,
                    "text": "وه‌ختێ عیسا په‌نه‌ش فه‌رماوێ: (من ئاڎنا.) ھه‌رپۆچی ئامێوه‌ دما و گلیٛرێ."
                },
                {
                    "verse": 7,
                    "text": "جارێوه‌ته‌ر چه‌نه‌ش په‌رسێوه‌: (شوٙنه‌و كیٛره‌ گیٛڵدیٛ؟) ئاڎیچیٛ واتشا: (عیسای ناسری.)"
                },
                {
                    "verse": 8,
                    "text": "عیسایچ جوابش داوه‌: (ئیساتیٛ په‌نه‌م واتیدیٛ كه‌ من ئاڎنا، ھه‌رپۆچی ئه‌گه‌ر شوٙنه‌و منه‌ره‌ گیٛڵدیٛ، با ئینیٛ ته‌ریٛ بلا ڕاو ویٛشاره‌.)"
                },
                {
                    "verse": 9,
                    "text": "عیسا ئینه‌شه‌ فه‌رماوا تاوه‌كو ئا قسیٛ به‌گابێ كه‌ فه‌رماوابیٛش: (تاته‌،ئانیٛ كه‌ دانیٛڎ په‌نه‌ ھیچكامشام جه‌ ده‌س نه‌ڎان.)"
                },
                {
                    "verse": 10,
                    "text": "ئینجا شه‌معون په‌تروٙس شمشیٛرێوه‌ش په‌نه‌ بیٛ و به‌رش ئاورد و داش وه‌نه‌و به‌نڎه‌و سه‌روٙك كاھینی و گوٙشی ڕاسش پڕناش و به‌نڎه‌كه‌یچ نامیٛش مه‌لخه‌س بیٛ."
                },
                {
                    "verse": 11,
                    "text": "ھه‌رپۆچی عیسا به‌ په‌تروٙسیش فه‌رماوا: (شمشیٛره‌كه‌یڎ وزۆ دلیٛ كیٛلانه‌كیٛش، ئایا چا پیاڵه‌یه‌ نه‌وه‌رووه‌ كه‌ تاته‌ی دانا په‌نه‌؟)"
                },
                {
                    "verse": 12,
                    "text": "ئینجا تاقمه‌ سه‌روازه‌ ڕوٙمانیه‌كیٛ چه‌نی فه‌رمانده‌كه‌یشا و پاسه‌وانه‌كاو جوله‌كه‌ی عیساشا ده‌سگیركه‌رد و به‌ستشاوه‌."
                },
                {
                    "verse": 13,
                    "text": "ئه‌وه‌ڵ جار ئاوردشا په‌ی لاو حه‌نای كه‌ ھه‌سوره‌و قه‌یافای بیٛ، چونكه‌ ئا ساڵه‌ سه‌روٙك كاھین بیٛ."
                },
                {
                    "verse": 14,
                    "text": "ئیسه‌یچ قه‌یافا ئا كه‌سه‌ بیٛ كه‌ موٙچیاری ده‌سه‌ڵاڎداراو جوله‌كه‌یش كه‌رده‌بیٛ كه‌ پاسه‌ خاسته‌را كه‌ پیێوه‌ مروٙ وه‌روخاتره‌و گردو خه‌ڵكی."
                },
                {
                    "verse": 15,
                    "text": "شه‌معون په‌تروٙس و شوٙنكۆتێوه‌ته‌ر كۆتیٛ شوٙنه‌و عیسای، وه‌رو ئانه‌یه‌ شوٙنكۆته‌كه‌ی ته‌ر لاو سه‌روٙك كاھینیۆ ئه‌شناسیابیٛ، ھه‌رپۆچی چه‌نی عیسای لوا په‌ی حه‌وشیٛ یانه‌و سه‌روٙك كاھینی."
                },
                {
                    "verse": 16,
                    "text": "به‌ڵام په‌تروٙس جبه‌رۆ لاو به‌ره‌كه‌ینه‌ مدرابیٛره‌، ھه‌رپۆچی شوٙنكۆته‌كه‌ ئانه‌ی كه‌ لاو سه‌روٙك كاھینیۆ ئه‌شناسیابیٛ، ئاما به‌رۆ و قسیٛش كه‌رده‌ چه‌نی ده‌روازه‌وانه‌كه‌ی، و په‌تروٙسش ئاورد چوه‌رۆ."
                },
                {
                    "verse": 17,
                    "text": "ئینجا ئا به‌نڎیٛ كه‌ ده‌روازه‌وانه‌و به‌ره‌كه‌ی بیٛ، جه‌ په‌تروٙسیش په‌رسا: (توٙیچ یوٙ نیه‌نی جه‌ شوٙنكۆته‌كاو ئی پیایه‌؟) پاسه‌ نیا؟ ئاڎیچ واتش: (نه‌خێر.)"
                },
                {
                    "verse": 18,
                    "text": "ئیسه‌یچ به‌نڎه‌كیٛ و پاسه‌وانه‌كیٛ چاگه‌ دۆرو ئاییٛرێوه‌نه‌ كه‌ به‌ خڵوز كه‌رده‌بیٛشاوه‌ مدرێبیٛنیٛره‌ و ویٛشا گه‌رم كه‌ریٛنیٛوه‌ چونكه‌ سه‌رد بیٛ، و په‌تروٙسیچ چاگه‌ چه‌نیشا مدرابیٛره‌ و ویٛش گه‌رم كه‌ریٛوه‌."
                },
                {
                    "verse": 19,
                    "text": "ئینجا سه‌روٙك كاھینه‌كه‌ جه‌ عیسایش په‌رسا ده‌رباره‌و شوٙنكۆته‌كا‌ش و ئا چیٛوا كه‌ فیٛریٛشا كه‌روٙ."
                },
                {
                    "verse": 20,
                    "text": "عیسا جوابش داوه‌: (ھه‌میشه‌ به‌ئاشكرا قسیٛم په‌ی دنیێ كه‌ردیٛنیٛ، و ھه‌میشه‌ جه‌ سینه‌گوٙگه‌نه‌ و جه‌ په‌رسگانه‌ خه‌ڵكم فیٛركه‌رده‌ن، چا یاگیٛنه‌ كه‌ گردو جوله‌كه‌ی چه‌نه‌ش كوٙباوه‌، و ھه‌رگیز ھیچ چیٛوێوه‌م به‌ په‌نامه‌كی نه‌واته‌ن."
                },
                {
                    "verse": 21,
                    "text": "په‌ی چیٛشی چه‌نه‌م په‌رسی؟ چانیشا په‌رسه‌ كه‌ ژنیه‌نشا چیٛشم په‌نه‌ واتیٛنیٛ، ئاڎیٛ مزانا كه‌ چیٛشم واته‌ن.)"
                },
                {
                    "verse": 22,
                    "text": "وه‌ختێ عیسا ئینه‌شه‌ فه‌رماوا، یوٙ جه‌ پاسه‌وانه‌كا كه‌ چاگه‌ مدرابیٛره‌ شه‌پازلێوه‌ش ماڵا عیسایره‌ و واتش: (پا شیٛوه‌ جواب‌و سه‌روٙك كاھینی مڎه‌یۆ؟)"
                },
                {
                    "verse": 23,
                    "text": "عیسایچ جوابش داوه‌: (ئه‌گه‌ر چیٛوێوه‌ غه‌ڵه‌تم واته‌ن، سه‌له‌منه‌ش كه‌ غه‌ڵه‌تا، به‌ڵام ئه‌گه‌ر ڕاسیم واته‌ن، په‌ی چیٛشی دانیٛڎ وه‌نه‌؟)"
                },
                {
                    "verse": 24,
                    "text": "ھه‌رپۆچی حه‌نا عیساش به‌ ده‌سیٛ به‌سیێ كیاست په‌ی لاو قه‌یافای سه‌روٙك كاھینی."
                },
                {
                    "verse": 25,
                    "text": "جه‌وه‌ختێنه‌ شه‌معون په‌تروٙس ھه‌ڵای حه‌وشه‌كیٛنه‌ مدرابیٛره‌ و ویٛش گه‌رم كه‌ریٛوه‌، ئینجا چه‌نه‌شا په‌رسا: (توٙیچ یوٙ نیه‌نی جه‌ شوٙنكۆته‌كاش، پاسه‌ نیا؟) ھه‌رپۆچی ئاڎیچ حاشاش كه‌رده‌ و واتش: (نا، نه‌خێر)"
                },
                {
                    "verse": 26,
                    "text": "یوٙ جه‌ به‌نڎه‌كاو سه‌روٙك كاھینی قۆم‌و ئا پیایه‌ بیٛ كه‌ په‌تروٙس گوٙشش پڕنابیٛ، واتش: (توٙم نه‌ڎیه‌ی دلیٛ باخه‌كه‌ینه‌ چه‌نی ئاڎی؟)"
                },
                {
                    "verse": 27,
                    "text": "دیسان په‌تروٙس حاشاش چه‌نه‌ كه‌رد و یه‌كسه‌ر كه‌ڵه‌شیٛرێوه‌ واناش."
                },
                {
                    "verse": 28,
                    "text": "ئیسه‌یچ به‌یانی زو بیٛ جوله‌كه‌كیٛ عیساشا جه‌ لاو قه‌یافایۆ به‌رد په‌ی باره‌گاو ده‌سه‌ڵاڎدارو ڕوٙمانیه‌كا كه‌ په‌نه‌ش وچییٛ په‌تریوٙم، و ویٛشا نه‌لێ چوه‌رۆ په‌ی په‌تریوٙمی تاوه‌كو به‌پاو عورف و عاڎه‌تی گڵیاویٛ نه‌با و تاوا جه‌ نان‌و جه‌ژنه‌و ڕه‌ڎبیه‌ی وه‌را."
                },
                {
                    "verse": 29,
                    "text": "ھه‌رپۆچی پیلاتوٙس لوا به‌رۆ په‌ی لایشا و واتش: (ئی پیایه‌ به‌ چیٛش تاوانباركه‌ردیٛ؟)"
                },
                {
                    "verse": 30,
                    "text": "جوابشا داوه‌ و په‌نه‌شا واڎ: (ئه‌گه‌ر ئی پیا خراپه‌كار نه‌بیێ، ناریٛنمیٛش په‌ی لایڎ.)"
                },
                {
                    "verse": 31,
                    "text": "ھه‌رپۆچی پیلاتوٙس په‌نه‌ش واتیٛ: (ویٛتا به‌ردیٛش و به‌پاوشه‌ریٛعه‌ت‌و ویٛتا حوكمش ده‌یدیٛ.) جوله‌كه‌كیٛچ په‌نه‌شا واڎ: (ئیٛمه‌ ھه‌ق‌و ئانه‌یما نیا كه‌ كه‌سی كوشمیٛ.)"
                },
                {
                    "verse": 32,
                    "text": "ئیه‌نه‌یچه‌ ڕوه‌شدا تاوه‌كو ئا قسیٛ عیسایه‌ به‌گابێ كه‌ فه‌رماوابیٛش ئیشاره‌ڎ كه‌ریٛ كه‌ به‌ چ شیٛوێوه‌ پی نزیكانه‌ مروٙ."
                },
                {
                    "verse": 33,
                    "text": "ھه‌رپۆچی جارێوه‌ته‌ر پیلاتوٙس گیٛڵاوه‌ دلیٛ په‌تریوٙمی و عیساش چڕی و په‌نه‌ش واڎ: (توٙ پاشاو جوله‌كه‌ینی؟)"
                },
                {
                    "verse": 34,
                    "text": "عیسا جوابش داوه‌: (ئینه‌ قسیٛ ویٛته‌نه‌، یان كه‌سانێوه‌ ته‌ر جه‌باره‌و منۆ په‌نه‌شا واته‌نی؟)"
                },
                {
                    "verse": 35,
                    "text": "پیلاتوٙس جوابش داوه‌: (من جوله‌كه‌نا؟ ئانه‌ خه‌ڵكه‌كه‌ت و سه‌روٙك كاھینه‌كا توٙشا دانی ده‌س‌و منۆ، چیٛشڎ كه‌رده‌ن؟)"
                },
                {
                    "verse": 36,
                    "text": "عیسایچ جوابش داوه‌: (پاشایه‌تی من ھین‌و ئی دنیێ نیا. ئه‌گه‌ر پاشایه‌تی من ھین‌و ئی دنیێ بیێ، ئانه‌ خزمه‌ڎكاره‌كیٛم جه‌نگ كه‌ریٛنیٛ تاوه‌كو من نه‌دریێنیٛ ده‌س‌و جوله‌كه‌كاوه‌، به‌ڵام خوٙ دیارا كه‌ پاشایه‌تی من ھین‌و ئیٛگه‌ی نیا.)"
                },
                {
                    "verse": 37,
                    "text": "ھه‌رپۆچی پیلاتوٙسیچ په‌نه‌ش واڎ: (ماڎام پاسه‌ن توٙ پاشانی؟) عیسایچ جوابش داوه‌: (توٙ ماچی كه‌ من پاشانا، په‌ی ئینه‌یچه‌ جه‌ئه‌ڎێ بیه‌نا و ھه‌ر په‌ی ئینه‌یچه‌ ئامانا په‌ی دنیێ تاوه‌كو شاھیٛڎی ده‌و په‌ی ڕاسی، پاسه‌بوٙ ھه‌ركه‌سێوه‌ ھین‌و ڕاسی بوٙ ده‌نگم مژنه‌ووٙ.)"
                },
                {
                    "verse": 38,
                    "text": "پیلاتوٙسیچ په‌نه‌ش واڎ: (ڕاسی چیٛشا؟) وه‌ختێ ئینه‌شه‌ واڎ، جارێوه‌ته‌ر لوا په‌ی لاو جوله‌كه‌كا و په‌نه‌ش واتیٛ: (مه‌زانو ھیچ تاوانێوه‌ش چه‌نه‌ مه‌وینو تاوه‌كو تاوانبارش كه‌رو."
                },
                {
                    "verse": 39,
                    "text": "به‌ڵام شمه‌ عاڎه‌تێوه‌تا ھه‌ن كه‌ من ھه‌میشه‌ جه‌ وه‌خت‌و جه‌ژنه‌و ڕه‌ڎبیه‌ینه‌ كه‌سێوه‌تا په‌ی ئازاڎ كه‌رو، ھه‌رپۆچی گه‌ره‌كتانه‌ پاشا‌و جوله‌كه‌یتا په‌ی ئازاڎ كه‌رو؟)"
                },
                {
                    "verse": 40,
                    "text": "ھه‌رپۆچی ئاڎیٛ به‌ ده‌نگێوه‌ به‌رز ھاوارشاكه‌ردۆ و واتشا: (ئاڎ نا، به‌ڵكو باراباس.) و باراباسیچ چه‌ته‌ بیٛ."
                }
            ]
        },
        {
            "chapter": 19,
            "audio_link": "https://media.ipsapps.org/hac/hac-audio/JHN_019.mp3",
            "verses": [
                {
                    "verse": 1,
                    "text": "ئینجا پیلاتوٙس عیساش به‌رد و داش وه‌رو شیلاقا."
                },
                {
                    "verse": 2,
                    "text": "و سه‌روازه‌كیٛ تاجێوه‌شا جه‌ دڕه‌یا چنیه‌ و وسته‌شا سه‌رو سه‌ره‌یش و كه‌وایێوه‌ موٙرشا كه‌رده‌نه‌ وه‌رش."
                },
                {
                    "verse": 3,
                    "text": "و یه‌كبین ئیٛنیٛ و لویٛنیٛ و واچیٛنیٛ: (ئافه‌رین، پاشاو جوله‌كه‌ی!) و شه‌پازلیٛش ماڵیٛنیٛ پوٙره‌ره‌."
                },
                {
                    "verse": 4,
                    "text": "جارێوه‌ته‌ر پیلاتوٙس ئاما به‌رۆ و په‌نه‌ش واتیٛ: (بڎیه‌یدیٛ، ئانا ماروش به‌رۆ په‌یتا تاوه‌كو بزاندیٛ من ھیچ تاوانێوه‌ش چه‌نه‌ مه‌وینو كه‌ تاوانبارش كه‌رو.)"
                },
                {
                    "verse": 5,
                    "text": "ئینجا عیسایچ به‌ تاجێوه‌ دڕه‌یینۆ و كه‌وایێوه‌ ئه‌رخه‌وانیۆ ئاما به‌رۆ، ھه‌رپۆچی پیلاتوٙسیچ په‌نه‌ش واتیٛ: (بڎیه‌یدیٛ، ھا ئانا پیاكه‌!)"
                },
                {
                    "verse": 6,
                    "text": "وه‌ختێ سه‌روٙك كاھینه‌كیٛ و پاسه‌وانه‌كیٛ دیشا،ھه‌رپۆچی ھاوارشاكه‌رد و واچیٛنیٛ: (به‌ بزماری كوه‌ش خاچه‌ره‌، به‌ بزماری كوه‌ش خاچه‌ره‌!) ئینجا پیلاتوٙسیچ په‌نه‌ش واتیٛ: (ویٛتا به‌ردیٛش و ھورش واسدیٛ، چونكه‌ من ھیچ گوناحێوه‌ش چه‌نه‌ مه‌وینو.)"
                },
                {
                    "verse": 7,
                    "text": "جوله‌كه‌كیٛ جوابشا داوه‌: (شه‌ریٛعه‌تما ھه‌ن، و به‌پاو شه‌ریٛعه‌تی مشیوٙ مروٙ، چونكه‌ ویٛش كه‌رده‌ن به‌ كوڕو خوڎای.)"
                },
                {
                    "verse": 8,
                    "text": "ھه‌رپۆچی وه‌ختێ پیلاتوٙس ئی قسیٛشه‌ ژنیه‌، زیاته‌ر ته‌رسا."
                },
                {
                    "verse": 9,
                    "text": "و جارێوه‌ته‌ر گیٛڵاوه‌ دلیٛ په‌تریوٙمی و جه‌ عیسایش په‌رسا: (خه‌ڵك‌و كوٙگه‌ینی؟) به‌ڵام عیسا ھیچ جوابێوه‌ش نه‌ڎاوه‌."
                },
                {
                    "verse": 10,
                    "text": "ھه‌رپۆچی پیلاتوٙس په‌نه‌ش واڎ: (قسیٛم په‌ی مه‌كه‌ری؟ مه‌زانی كه‌ من ده‌سه‌ڵاتم ھه‌ن ئازاڎڎ كه‌رو و ده‌سه‌ڵاتیچم ھه‌ن به‌ بزماری كووڎ خاچه‌ره‌؟)"
                },
                {
                    "verse": 11,
                    "text": "عیسایچ جوابش داوه‌: (ھیچ ده‌سه‌ڵاتێوه‌ڎ نه‌بیٛ سه‌رو منۆ، ئه‌گه‌ر جه‌ ئاسمانۆ په‌نه‌ڎ نه‌دریابیێ، ھه‌رپۆچی ئانه‌ی كه‌ منش دانا ده‌س‌و توٙوه‌ گوناحێوه‌ گۆره‌ته‌رش ھه‌ن.)"
                },
                {
                    "verse": 12,
                    "text": "وه‌ختێ پیلاتوٙس ئینه‌شه‌ ژنی، كوٙشیا كه‌ ئازاڎش كه‌روٙ، به‌ڵام جوله‌كه‌كیٛ یه‌كبین ھاواركه‌ریٛنیٛ و واچیٛنیٛ: (ئه‌گه‌ر توٙ ئی پیایه‌ ئازاڎ كه‌ری، ئیتر توٙ دوٙس‌و قه‌یسه‌ری نیه‌نی، چونكه‌ ھه‌ركه‌سێوه‌ جاڕبڎوٙ كه‌ پاشان دژ‌و قه‌یسه‌ری مدروٙوه‌.)"
                },
                {
                    "verse": 13,
                    "text": "ھه‌رپۆچی وه‌ختێ پیلاتوٙس ئی قسیٛشه‌ ژنییٛ، عیساش به‌رد به‌رۆ و سه‌رو كورسی حوكمیۆ نیشته‌ره‌ یاگێوه‌نه‌ كه‌ په‌نش وچییٛ ته‌وه‌ن ڕیٛژكریا، به‌ڵام به‌ عیبری په‌نه‌ش وچییٛ گه‌باسا."
                },
                {
                    "verse": 14,
                    "text": "ئیتر نزیك‌و نیمه‌ڕوٙی بیٛ وه‌خت‌و ئاماڎه‌كه‌رده‌ی جه‌ژنه‌و ڕه‌ڎبیه‌ی بیٛ، و پیلاتوٙس به‌ جوله‌كه‌كاش واڎ: (بڎیه‌یدیٛ، ئانا پاشاكه‌تا!)"
                },
                {
                    "verse": 15,
                    "text": "به‌ڵام ھاوارشا كه‌رد: (به‌ره‌ش، به‌ره‌ش، به‌ بزماری كوه‌ش خاچه‌ره‌!) و پیلاتوٙسیچ په‌نه‌ش واتیٛ: (پاشاكه‌یتا به‌ بزماری كوو خاچه‌ره‌؟) ئیتر سه‌روٙك كاھینه‌كیٛ جوابشا داوه‌: (ئیٛمه‌ ھیچ پاشایێوه‌ ته‌رما نیا بیٛجگه‌ جه‌ قه‌یسه‌ری.)"
                },
                {
                    "verse": 16,
                    "text": "ھه‌رپۆچی ئیتر پیلاتوٙس عیساش دا ده‌سشاوه‌ تاوه‌كو به‌ بزماری كوٙیوٙ خاچه‌ره‌."
                },
                {
                    "verse": 17,
                    "text": "ھه‌رپۆچی عیساشا به‌رد و ئاڎیچ لوا و خاچه‌كه‌‌و ویٛش ھورشگیٛرت ڕووه‌و ئا یاگیٛ كه‌ په‌نه‌ش وچییٛ كاسه‌سه‌ر، كه‌ به‌ عیبریچ په‌نه‌ش وچییٛ گولگوٙسه‌."
                },
                {
                    "verse": 18,
                    "text": "چاگه‌ چه‌نی دویٛ پیایا كه‌ ھه‌ریوٙشا لایێوه‌شۆ بیٛ و عیسایچ دلیٛ ڕاسه‌نه‌، به‌ بزماری كواشا خاچه‌ره‌."
                },
                {
                    "verse": 19,
                    "text": "پیلاتوٙسیچ نویسیایێوه‌ش نویست و كواشه‌ره‌ پۆ خاچه‌كه‌یۆ، كه‌ نویسیابیٛ: (عیسای ناسری، پاشاو جوله‌كه‌ی.)"
                },
                {
                    "verse": 20,
                    "text": "ھه‌رپۆچی فره‌و جوله‌كه‌كا ئی نویسیاشا واناوه‌، چونكه‌ ئا یاگیٛ كه‌ عیساش چه‌نه‌ به‌ بزماری كوٙیابیٛ خاچه‌ره‌، نزیكه‌بیٛ جه‌ شاریۆ، و نویسیاكه‌یچ به‌ عیبری و لاتینی و یوٙنانی نویسیابیٛ."
                },
                {
                    "verse": 21,
                    "text": "ھه‌رپۆچی سه‌روٙك كاھینه‌كاو جوله‌كه‌ی به‌ پیلاتوٙسیشا واڎ: (مه‌نویسه‌، [پاشاو جوله‌كه‌ی]، به‌ڵكو بنویسه‌ ئی پیا واتش: [من پاشاو جوله‌كه‌ینا.])"
                },
                {
                    "verse": 22,
                    "text": "پیلاتوٙسیچ جوابش داوه‌: (ئانه‌ی نویسته‌نم، نویسته‌نم.)"
                },
                {
                    "verse": 23,
                    "text": "وه‌ختێ سه‌روازه‌كیٛ عیساشا به‌ بزماری كوا خاچه‌ره‌، كه‌واكه‌ش به‌ردشا و كه‌ردشا چوار پارچیٛوه‌ كه‌ ھه‌رپارچێوه‌ په‌ی سه‌روازێوه‌ بیٛ. ئیسه چیٛركه‌واكه‌یچش كه‌ جه‌ سه‌رۆ ھه‌تا وار به‌ پارچێوه‌ چنیابیٛ به‌ردشا ."
                },
                {
                    "verse": 24,
                    "text": "ھه‌رپۆچی سه‌روازه‌كیٛ به‌ یوٙترینیشا واڎ: (با نه‌دڕمیٛش به‌ڵام با قورعه‌ش په‌ی كه‌رمیٛ تاوه‌كو بزانمیٛ بوٙ به‌ ھین‌و كیٛ) و ئینه‌ ڕوه‌شدا تاوه‌كو نویسیای پیروٙز به‌گابێ كه‌ فه‌رماویٛ:"
                },
                {
                    "verse": 25,
                    "text": "ھه‌رپۆچی ئینه‌ ئانه‌ بیٛ كه‌ سه‌روازه‌كا كه‌ردشا. و نزیك‌و خاچه‌كه‌و عیساینه‌، ئه‌ڎاش و واڵیٛ ئه‌ڎێش و مریه‌مه‌و ژه‌نه‌و كلوٙپای و مریه‌مه‌ی مه‌جده‌لیه‌ مدرێبیٛنیٛره‌."
                },
                {
                    "verse": 26,
                    "text": "وه‌ختێ عیسا ئه‌ڎاش و ئا شوٙنكۆته‌ كه‌ ئاڎ وه‌ششسییٛ دییٛش كه‌ مدرێنیٛره‌ چاگه‌، ھه‌رپۆچی به‌ ئه‌ڎێش فه‌رماواش: (ئه‌ی ژه‌ن، ئانه‌ كوڕه‌كه‌تا.)"
                },
                {
                    "verse": 27,
                    "text": "ئینجا به‌ شوٙنكۆته‌كه‌یش فه‌رماوا: (بڎیه‌، ئانه‌ ئه‌ڎاته‌نه‌!) ئیتر ھه‌ر چا وه‌ختۆ شوٙنكۆته‌كه‌ ئاڎه‌ش به‌رده‌ یانه‌و ویٛش."
                },
                {
                    "verse": 28,
                    "text": "دماو ئانه‌یه‌ عیسا زاناش كه‌ گرد چیٛوێوه‌ ئیسه‌ ته‌مامیان تاوه‌كو نویسیای پیروٙز به‌گابێ، ھه‌رپۆچی فه‌رماواش: (ته‌ژنه‌ما.)"
                },
                {
                    "verse": 29,
                    "text": "قاپێوه‌ په‌ڕ جه‌ شه‌رابی تشیا چاگه‌ بیٛ، ھه‌رپۆچی ئیسفه‌نجێوه‌شا فیسنا دلیٛ شه‌رابه‌ تشیاكه‌ینه‌ و كه‌ردشا پۆ چڵێ جه‌ دره‌خت‌و زوفایۆ و به‌رزشا كه‌ردۆ په‌ی ده‌م‌و عیسای."
                },
                {
                    "verse": 30,
                    "text": "وه‌ختێ عیسا شه‌رابه‌ تشیاكه‌ش واردۆ، ئیتر فه‌رماواش: (ته‌مامیا!) ھه‌رپۆچی سه‌ره‌ش وسته‌ره‌ و گیانش ئه‌سپارا."
                },
                {
                    "verse": 31,
                    "text": "ئینجا ده‌سه‌ڵاڎداره‌كاو جوله‌كه‌ی داواشا جه‌ پیلاتوٙسی كه‌رد تاوه‌كو قاچیٛ ئا پیایا ماڕوٙ و لاشه‌كاشا پۆ خاچه‌كاوه‌ گیٛروٙره‌ وار، داواو ئینه‌یشا كه‌رد چونكه‌ جومعه‌ ڕوٙو ئاماڎه‌كاری بیٛ و گه‌ره‌كشانه‌بیٛ لاشه‌كیٛ مه‌ناوه‌ سه‌رو خاچیۆ جه‌ شه‌مه‌نه‌ چونكه‌ ئا شه‌مه‌ ڕوێوه‌ فره‌ پیروٙز بیٛ."
                },
                {
                    "verse": 32,
                    "text": "ھه‌رپۆچی سه‌روازه‌كیٛ ئامێ و قاچیٛ ئانه‌ی یوه‌می و ئه‌وی ته‌ریشا ماڕێ، كه‌ چه‌نی عیسای به‌ بزماری كوٙیابیٛ خاچه‌ره‌."
                },
                {
                    "verse": 33,
                    "text": "به‌ڵام وه‌ختێ ئامێ لاو عیسای، دیشا كه‌ ئاڎ ئانا مه‌رده‌ن. ھه‌رپۆچی قاچیٛشا نه‌ماڕا."
                },
                {
                    "verse": 34,
                    "text": "به‌ڵام یوٙ جه‌ سه‌روازه‌كا ڕمێوه‌ش كه‌رده‌ كه‌له‌كه‌و عیسایره‌، و یه‌كسه‌ر ونی و ئاوی ئاما به‌رۆ."
                },
                {
                    "verse": 35,
                    "text": "و ئانه‌ی كه‌ ئینه‌شه‌ وینان، شاھیٛڎیش دان و شاھیٛڎیه‌كه‌یچش ڕاسا و ئاڎ ویٛش مزانوٙ كه‌ ڕاسی ماچوٙ، په‌ی ئانه‌ی شمه‌یچ باوڕكه‌ردیٛ."
                },
                {
                    "verse": 36,
                    "text": "ھه‌رپۆچی ئینه‌ ڕوه‌شدا تاوه‌كو نویسیا پیروٙزه‌كه‌ به‌گابێ كه‌ فه‌رماووٙ: (ھیچكام جه‌ پیٛشه‌كاو ئاڎی مه‌مه‌ڕیوٙ.)"
                },
                {
                    "verse": 37,
                    "text": "و دیسان نویسیایێوه‌ ته‌ری پیروٙز فه‌رماووٙ: (ته‌ماشه‌و ئانه‌یه‌ كه‌را كه‌ ڕمه‌شا دان وه‌نه‌.)"
                },
                {
                    "verse": 38,
                    "text": "دماو ئینه‌یه‌ یوٙسف كه‌ خه‌ڵك‌و ڕامه‌ی بیٛ، و یوٙ بیٛ جه‌ شوٙنكۆته‌كاو عیسای به‌ڵام به‌ په‌نامه‌كی چونكه‌ ته‌رسیٛ جه‌ ده‌سه‌ڵاڎداراو جوله‌كه‌ی، داواش جه‌ پیلاتوٙسی كه‌رده‌ كه‌ لاشه‌كه‌و عیسای به‌روٙ و پیلاتوٙسیچ ڕاش داپه‌نه‌، ھه‌رپۆچی ئاڎیچ لوا و لاشه‌كه‌ش به‌رد."
                },
                {
                    "verse": 39,
                    "text": "نیقوٙدیموٙسیچ ئاما ئانه‌ی كه‌ ئه‌وه‌ڵجار شه‌ویٛنه‌ لویٛ تاوه‌كو عیسای وینوٙ، چه‌نی ویٛش تیٛكه‌ڵێوه‌ جه‌ موڕی و شیره‌ی وشكۆكریاو ئالوٙڤیٛرایش ئاورد كه‌ وه‌زنه‌كیٛشا نزیكه‌و سه‌ڎ لیترا بیٛ، كه‌ كه‌روٙ سی و یه‌ریٛ كیلویٛ"
                },
                {
                    "verse": 40,
                    "text": "ھه‌رپۆچی ھه‌ردوی پیێكیٛ لاشه‌و عیسایشا به‌رد و به‌ كه‌فه‌ن و به‌ بوه‌ی وه‌شه‌ پیٛتشاوه‌، ھه‌ر پیٛسه‌ عاڎه‌ت‌و ئه‌سپه‌رده‌كه‌رده‌ی جوله‌كه‌ی."
                },
                {
                    "verse": 41,
                    "text": "ئیسه‌یچ چا یاگیٛنه‌ كه‌ عیساش چه‌نه‌ به‌ بزماری كوٙیابیٛ خاچه‌ره‌، باخێوه‌ش چه‌نه‌ بیٛ كه‌ مه‌ڕێوه‌ش چه‌نه‌ بیٛ ئاماڎیٛ كریێبیٛ پیٛسه‌ قه‌بریٛ ،كه‌ ھه‌ڵای كه‌سش چه‌نه‌ نه‌نریابیٛره‌."
                },
                {
                    "verse": 42,
                    "text": "ھه‌رپۆچی عیساشا چاگه‌ نیاره‌ چونكه‌ ڕوٙ‌و ئاماڎه‌كه‌رده‌ی جوله‌كه‌ی بیٛ و چونكه‌ قه‌بره‌كیٛچ چاگه‌یۆ نزیكه‌ بیٛ."
                }
            ]
        },
        {
            "chapter": 20,
            "audio_link": "https://media.ipsapps.org/hac/hac-audio/JHN_020.mp3",
            "verses": [
                {
                    "verse": 1,
                    "text": "ئیسه‌یچ ڕوٙ‌و یه‌كشه‌مه‌ی به‌یانی زو كه‌ ھه‌ڵای دنیا تاریكه‌ بیٛ، مریه‌مه‌ی مه‌جده‌لیه‌ ئاما په‌ی لاو قه‌بره‌كیٛ و دیش كه‌ ته‌وه‌نه‌كیٛ سه‌رو ده‌م‌و ڕاڕه‌وو مه‌ڕه‌كیٛوه‌ لابریێنه‌."
                },
                {
                    "verse": 2,
                    "text": "ھه‌رپۆچی به‌ ڕه‌مای ئاما په‌ی لاو شه‌معون په‌تروٙسی و په‌ی لاو ئا شوٙنكۆته‌یه‌ی ته‌ری كه‌ عیسا وه‌ششسییٛ و په‌نه‌ش واتیٛ: (گۆره‌كه‌شا جه‌ قه‌بره‌كیٛنه‌ به‌رده‌ن، و مه‌زانمیٛ كه‌ چكوٙ نیانشاره‌.)"
                },
                {
                    "verse": 3,
                    "text": "ئینجا په‌تروٙس و شوٙنكۆته‌كه‌ی ته‌ر لوێ په‌ی لاو قه‌بره‌كیٛ."
                },
                {
                    "verse": 4,
                    "text": "ھه‌ردویشا پیٛوه‌ره‌ ڕه‌مای ڕه‌میٛنیٛ، به‌ڵام شوٙنكۆته‌كه‌ی ته‌ر كه‌ جه‌ په‌تروٙسی سه‌ریٛعته‌ر بیٛ، زوته‌ر یاوا وه‌روده‌م‌و مه‌ڕه‌كیٛ."
                },
                {
                    "verse": 5,
                    "text": "و ویٛش چه‌مناوه‌ و ته‌ماشه‌و دلیٛش كه‌رد، و دیش كه‌ كه‌فه‌نه‌كیٛ چاگه‌ كۆتیٛنیٛره‌، به‌ڵام نه‌لا چوه‌رۆ."
                },
                {
                    "verse": 6,
                    "text": "و ھه‌رپاسه‌ شوٙنه‌و ئاڎیچه‌ره‌ شه‌معون په‌تروٙس ئاما و ڕاسه‌وڕاس لوا دلیٛ مه‌ڕه‌كیٛ و دیش ئانا چاگه‌ كه‌فه‌نه‌كیٛ كۆتیٛنیٛره‌."
                },
                {
                    "verse": 7,
                    "text": "و ئا پارچه‌ په‌ڕوٙیچه‌ كه‌ پیٛچیابیٛ ته‌ویٛڵه‌و عیسایره‌ نه‌كۆته‌بیٛ لاو كه‌فه‌نه‌كا، به‌ڵكو ویٛش یاگێوه‌نه‌ لول كریابیٛ."
                },
                {
                    "verse": 8,
                    "text": "ھه‌رپۆچی شوٙنكۆته‌كه‌ی ته‌ر كه‌ زوته‌ر یاوابیٛ وه‌روده‌م‌و مه‌ڕه‌كیٛ، ئاڎیچ ئاما چوه‌رۆ و دیش و باوڕش كه‌رد."
                },
                {
                    "verse": 9,
                    "text": "به‌ڵام ھه‌ڵای ئاڎیٛ جه‌ نویسیای پیروٙزی نه‌یاوێبیٛنیٛنه‌ كه‌ فه‌رماوابیٛش ئاڎ مشیوٙ دلیٛ مه‌ردانه‌ ھوربیٛزوٙوه‌."
                },
                {
                    "verse": 10,
                    "text": "ھه‌رپۆچی شوٙنكۆته‌كیٛ لوێوه‌ په‌ی یانه‌و ویٛشا."
                },
                {
                    "verse": 11,
                    "text": "به‌ڵام مریه‌مه‌ جبه‌رو مه‌ڕه‌كیٛوه‌ مدرێبیٛره‌ و گره‌وای گره‌ویٛ، و وه‌ختێ گره‌وای گره‌ویٛ چه‌میاوه‌ و ته‌ماشه‌و دلیٛ مه‌ڕه‌كیٛش كه‌رد."
                },
                {
                    "verse": 12,
                    "text": "دویٛ فریٛشتیٛش وینێ كه‌ به‌رگی چه‌رمه‌شا پوٙشته‌بیٛ، نیشتیٛبیٛنیٛره‌ یوٙشا لای سه‌ری و ئه‌وی ته‌ریچشا لای واری ئا یاگیٛوه‌ كه‌ وه‌ڵته‌ریٛ لاشه‌و عیسایش چه‌نه‌ نریابیٛره‌."
                },
                {
                    "verse": 13,
                    "text": "و فریشته‌كیٛچ چه‌نه‌شا په‌رسا: (ئه‌ی ژه‌ن، په‌ی چیٛشی گره‌وی؟) ئاڎیچه‌ جوابش دێوه‌: (گۆره‌كه‌م به‌رده‌نشا و مه‌زانو كه‌ چكوٙ نیانشاره‌.)"
                },
                {
                    "verse": 14,
                    "text": "وه‌ختێ ئینه‌شه‌ واڎ، لاش كه‌ردۆ و دیش كه‌ عیسا چاگه‌ مدرانه‌ره‌، به‌ڵام نه‌زاناش كه‌ ئانه‌ عیسا بیٛ."
                },
                {
                    "verse": 15,
                    "text": "عیسایچ په‌نه‌ش فه‌رماوا: (ئه‌ی ژه‌ن، په‌ی چیٛشی گره‌وی؟ و شوٙنه‌و كیٛره‌ گیٛڵی؟) چونكه‌ ئاڎه‌ ئه‌ره‌جیاش كه‌ ئانه‌ باخه‌وانه‌كه‌ن، ھه‌رپۆچی په‌نه‌ش واڎ: (ئه‌ی گۆره‌، ئه‌گه‌ر توٙ به‌رده‌نڎ، ئانه‌ په‌نه‌م واچه كه‌ چکوٙ نیانته‌ره‌ تاوه‌كو به‌روشۆ.)"
                },
                {
                    "verse": 16,
                    "text": "عیسا په‌نه‌ش فه‌رماوا: (مریه‌م!) ئاڎیچه‌ لاش كه‌ردۆ و به‌ عیبری په‌نه‌ش واڎ: (ڕابوٙنی!) یانیٛ ماموٙسا."
                },
                {
                    "verse": 17,
                    "text": "عیسایچ په‌نه‌ش فه‌رماوا: (ده‌سم مه‌ڎه‌ وه‌نه‌، چونكه‌ ھه‌ڵای به‌رز نه‌بیه‌ناوه‌ په‌ی لاو تاته‌ی، به‌ڵام جیاتی ئانه‌یه‌ لوه‌ په‌ی لاو برایه‌كام و په‌نه‌شا واچه‌: [من به‌رزبووه‌ په‌ی لاو تاته‌یم و تاته‌یتا، و خوڎایم و خوڎایتا.])"
                },
                {
                    "verse": 18,
                    "text": "ھه‌رپۆچی مریه‌مه‌ی مه‌جده‌لیه‌ لوا و به‌ شوٙنكۆته‌كاش واڎ: (گۆره‌كه‌م دیه‌ن!) و گردو ئا چیٛوایچشه‌ په‌نه‌ واتیٛ كه‌ عیسای په‌نه‌ واتیٛبیٛ."
                },
                {
                    "verse": 19,
                    "text": "ھه‌رپۆچی وه‌ختێ ده‌مه‌و ویٛره‌گاو ڕوٙو یه‌كشه‌مه‌ی بیٛ، شوٙنكۆته‌كیٛ جه‌ ته‌رسه‌و ده‌سه‌ڵاڎدارا‌و جوله‌كه‌ینه‌ به‌ره‌كا‌و ئا یاگیٛشا قوڵفیٛ كه‌ردیٛبیٛنیٛ كه‌ پیٛوه‌ره‌ چه‌نه‌ش كوٙبییٛبیٛنیٛوه‌، عیسا ئاما و دلیٛ ڕاسه‌شانه‌ مدراره‌ و په‌نه‌ش فه‌رماوێ: (سڵامتا وه‌نه‌بوٙ.)"
                },
                {
                    "verse": 20,
                    "text": "دماو ئانه‌ی ئینه‌شه‌ فه‌رماوا، ھه‌ردوی ده‌سیٛ و كه‌له‌كه‌ش نیشانه‌ش دێ. ئینجا وه‌ختێ شوٙنكۆته‌كیٛ گۆره‌كه‌شا وینا دڵوه‌شیٛ بییٛ."
                },
                {
                    "verse": 21,
                    "text": "ھه‌رپۆچی عیسا دیسان په‌نه‌ش فه‌رماوێ: (سڵامتا وه‌نه‌ بوٙ، ھه‌ر چه‌نی تاته‌ منش كیاسته‌نا، ئه‌پاسه‌ منیچ كیانوتا.)"
                },
                {
                    "verse": 22,
                    "text": "و دماو ئانه‌یه‌ ئینه‌شه‌ فه‌رماوا، فوش وه‌نه‌ كه‌ردیٛ و په‌نه‌ش فه‌رماوێ: (ڕوٙحی پیروٙز ھورگیٛردیٛ."
                },
                {
                    "verse": 23,
                    "text": "ئه‌گه‌ر جه‌ گوناحاو ھه‌ركه‌سێوه‌ وه‌شیٛبیدیٛ ئانه‌ به‌خشیان. به‌ڵام ئه‌گه‌ر چه‌نه‌ش وه‌شیٛنه‌بیدیٛ ئانه‌ نه‌به‌خشیان.)"
                },
                {
                    "verse": 24,
                    "text": "به‌ڵام توٙماس كه‌ یوٙ بیٛ جه‌ دوانڎزه‌ شوٙنكۆته‌كا و په‌نه‌ش وچییٛ دوانه‌، چه‌نیشا نه‌بیٛ وه‌ختێ عیسا ئاما."
                },
                {
                    "verse": 25,
                    "text": "ھه‌رپۆچی شوٙنكۆته‌كیٛ ته‌ریٛ په‌نه‌شا واڎ: (گۆره‌كه‌‌ما دیه‌ن!) به‌ڵام ئاڎ په‌نه‌ش واتیٛ: (تاوه‌كو یاگیٛ بزماره‌كا پۆ ده‌ساشۆ نه‌وینو، و گلكه‌م نه‌وزو یاگیٛ بزماره‌كا و ده‌سم نه‌ڎه‌و وه‌نه‌و كه‌له‌كه‌یش، باوڕمه‌كه‌رو.)"
                },
                {
                    "verse": 26,
                    "text": "دماو ھه‌شت ڕوا دیسان شوٙنكۆته‌كیٛ یانه‌نه‌ پیٛوه‌ره‌ بیٛنیٛ، و توٙماسیچشا چه‌نی بیٛ. ھه‌رچنڎه‌ به‌ره‌كیٛچ قوڵفیٛ بیٛنیٛ، به‌ڵام عیسا ئاما و دلیٛ ڕاسه‌شانه‌ مدراره‌ و فه‌رماواش: (سڵامتا وه‌نه‌بوٙ.)"
                },
                {
                    "verse": 27,
                    "text": "ئینجا به‌ توٙماسیش فه‌رماوا: (گلكه‌ڎ ده‌ وه‌نه‌و ئیٛگه‌ی، و ده‌سه‌كام وینه‌، و ده‌سڎ دریٛژ كه‌ره‌ و ده‌ش وه‌نه‌و كه‌له‌كه‌یم. بیٛ باوڕ مه‌به‌ به‌ڵكو باوڕكه‌ره‌.)"
                },
                {
                    "verse": 28,
                    "text": "توٙماس جوابش داوه‌ و په‌نه‌ش واڎ: (گۆره‌و من، و خوڎاو من!)"
                },
                {
                    "verse": 29,
                    "text": "عیسایچ په‌نه‌ش فه‌رماوا: (باوڕڎ كه‌رد، چونكه‌ منڎ وینانیٛ؟ چنڎه‌ وه‌شحاڵیٛنیٛ ئانیٛ كه‌ مه‌وینا به‌ڵام باوڕكه‌را.)"
                },
                {
                    "verse": 30,
                    "text": "عیسا وه‌روده‌م‌و شوٙنكۆته‌كاشه‌نه‌ موعجیٛزیٛ فره‌ته‌ریٛش كه‌ردیٛ كه‌ چی كتیٛبه‌نه‌ نه‌نویسیێنیٛ."
                },
                {
                    "verse": 31,
                    "text": "به‌ڵام ئی چیٛویٛ نویسیێنیٛ په‌ی ئانه‌یه‌ باوڕكه‌ردیٛ كه‌ عیسا مه‌سیٛحه‌كه‌ن، كه‌ كوڕو خوڎایا، و ئه‌گه‌ر باوڕتا به‌نامیٛ ئاڎی بوٙ، ئانه‌ ژیوایتا بوٙ ."
                }
            ]
        },
        {
            "chapter": 21,
            "audio_link": "https://media.ipsapps.org/hac/hac-audio/JHN_021.mp3",
            "verses": [
                {
                    "verse": 1,
                    "text": "دماو ئینه‌یه‌ عیسا جارێوه‌ته‌ر ویٛش به‌روست په‌ی شوٙنكۆته‌كاش ته‌ك‌و به‌حرو ته‌به‌ریه‌یۆ، ھه‌رپۆچی پی شیٛوه‌ ویٛش به‌روست:"
                },
                {
                    "verse": 2,
                    "text": "شه‌معون په‌تروٙس و توٙماس كه‌ په‌نه‌ش وچییٛ دوانه‌ و نه‌سه‌نائیٛل‌و خه‌ڵك‌و شارو قانا‌و مه‌نتیٛقه‌و جه‌لیلی و كوڕه‌كاو زه‌بدی و دوه‌ شوٙنكۆته‌كای ته‌رو عیسای گرد پیٛوه‌ره‌ بیٛنیٛ."
                },
                {
                    "verse": 3,
                    "text": "شه‌معون په‌تروٙس په‌نه‌ش واتیٛ: (ملو په‌ی ڕاوه‌ ماساوی.) ئاڎیچیٛ په‌نه‌شا واڎ: (ئیٛمه‌یچ مه‌یمیٛ چه‌نیڎ.) ھه‌رپۆچی به‌رشییٛ و سواریٛ به‌له‌مێوه‌ بییٛ، به‌ڵام ئا شه‌وه‌ ھیچشا نه‌گیٛرتیٛ."
                },
                {
                    "verse": 4,
                    "text": "به‌ڵام به‌یانی زو عیسا لا‌و قه‌راخ‌و ئاوه‌كیٛنه‌ مدرابیٛره‌، به‌ڵام شوٙنكۆته‌كیٛ نه‌زاناشا كه‌ ئانه‌ عیسان."
                },
                {
                    "verse": 5,
                    "text": "ھه‌رپۆچی عیسا چه‌نه‌ش په‌رسێ: (گه‌نجه‌كا، ھیچ ماساویتا نیه‌نیٛ په‌نه‌، پاسه‌ نیا؟) جوابشا داوه‌: (نه‌خێر.)"
                },
                {
                    "verse": 6,
                    "text": "و په‌نه‌ش فه‌رماوێ: (توٙڕه‌كیٛتا فڕه‌ ده‌یدیٛ په‌ی لاو ڕاس‌و به‌له‌مه‌كه‌ی و بازێ ماساوی گیٛردیٛ.) ھه‌رپۆچی ئاڎیچیٛ توٙڕه‌كیٛشا فڕه‌دا، و وه‌رو فره‌یی ژماره‌و ماساوه‌كا، نه‌تاواشا توٙڕه‌كیٛ كیٛشاوه‌ دلیٛ به‌له‌مه‌كه‌ی."
                },
                {
                    "verse": 7,
                    "text": "ھه‌رپۆچی ئا شوٙنكۆته‌ی كه‌ عیسا وه‌ششسییٛ به‌ په‌تروٙسیش واڎ: (ئانه‌ گۆره‌كه‌ن!) وه‌خته‌كارێ شه‌معون په‌تروٙس ژنیش كه‌ ئانه‌ گۆره‌كه‌ن، یه‌كسه‌ر جله‌كیٛش كه‌ردیٛشه‌ناوه‌ چونكه‌ جله‌كیٛش وه‌تیٛبیٛنیٛش په‌ی ھه‌رمانكه‌رده‌ی، و ئیتر ویٛش فڕه‌دا دلیٛ ئاوه‌كیٛ."
                },
                {
                    "verse": 8,
                    "text": "به‌ڵام شوٙنكۆته‌كیٛ ته‌ریٛ به‌ به‌له‌مێوه‌ وچكله‌ ئامێ چونكه‌ ئاڎیٛ ئانڎه‌ دوریٛ نه‌بیٛنیٛ جه‌ وشكاییۆ ته‌نیا نزیكه‌‌و دوه‌سه‌ڎ قوٙڵێوه‌ نه‌بوٙ، په‌ی ئانه‌ی توٙڕه‌كیٛ كیٛشاوه‌ كه‌ په‌ڕه‌ بیٛ جه‌ ماساوی."
                },
                {
                    "verse": 9,
                    "text": "ھه‌رپۆچی وه‌ختێ یاوێ سه‌رو وشكایی سكه‌ڵشا وینا كه ماساویش سه‌رۆ بیٛنیٛ، و چه‌نی بازێ نانی."
                },
                {
                    "verse": 10,
                    "text": "عیسایچ په‌نه‌ش فه‌رماوێ: (بازێ چا ماساوا باردیٛ كه‌ ھه‌رئیساتیٛ ڕاوه‌تا كه‌ردیٛنیٛ.)"
                },
                {
                    "verse": 11,
                    "text": "شه‌معون په‌تروٙسیچ ھوروه‌ستۆ سه‌رو به‌له‌مه‌كه‌ی، و توٙڕه‌كیٛ كه‌ په‌ڕه‌ بیٛ جه‌ ماساوی گۆریٛ كه‌ ژماره‌شا سه‌ڎ و په‌نجا و یه‌ریٛ ماساوی بیٛ كیٛشته‌شۆ په‌ی وشكایی، و ھه‌رچنڎه‌ ماساوه‌كیٛچ فریٛ بیٛنیٛ به‌ڵام توٙڕه‌كیٛ نه‌ دڕیا."
                },
                {
                    "verse": 12,
                    "text": "عیسایچ په‌نه‌ش فه‌رماوێ: (به‌یدیٛ و نان‌و به‌یانی وه‌ردیٛ.) به‌ڵام ھیچكام جه‌ شوٙنكۆته‌كا نه‌یاراشا چه‌نه‌ش په‌رسا: (توٙ كیٛنی؟) چونكه‌ زاناشا كه‌ ئاڎ گۆره‌كه‌ن."
                },
                {
                    "verse": 13,
                    "text": "ھه‌رپۆچی عیسا ئاما و نانه‌كه‌ش به‌رد و دێش په‌نه‌ و ھه‌مان چیٛویچش كه‌رد به‌ ماساوه‌كا."
                },
                {
                    "verse": 14,
                    "text": "ئینه‌ یه‌ره‌مین جار بیٛ عیسا به‌ركۆڎ په‌ی شوٙنكۆته‌كا دماو ئانه‌یه‌ كه‌ دلیٛ مه‌ردانه‌ ھورئیٛستۆ."
                },
                {
                    "verse": 15,
                    "text": "دماو ئانه‌یه‌ كه‌ چه‌نه‌ بییٛوه‌ جه‌ نان وارده‌ی به‌یانی، عیسا به‌ شه‌معون په‌تروٙسیش فه‌رماوا: (شه‌معون‌و كوڕو یوٙحه‌نای، منڎ زیاته‌ر وه‌شمسیه‌و چاڎیشا؟)"
                },
                {
                    "verse": 16,
                    "text": "دیسان جاری دوه‌م عیسا په‌نه‌ش فه‌رماوا: (شه‌معون‌و كوڕو یوٙحه‌نای، منڎ وه‌شمسیه‌و؟)"
                },
                {
                    "verse": 17,
                    "text": "په‌ی یه‌ره‌م جاری عیسا په‌نه‌ش فه‌رماوا: (شه‌معون‌و كوڕو یوٙحه‌نای، منڎ وه‌شمسیه‌و؟) په‌تروٙسیچ دڵگران بی چونكه‌ یه‌ریٛ جاریٛ چه‌نه‌ش په‌رسا: (منڎ وه‌شمسیه‌و؟) ئاڎیچ په‌نه‌ش واڎ: (ئه‌ی گۆره‌، توٙ گرد چیٛوێوه‌ مزانی و مزانی كه‌ توٙم وه‌شمسیه‌ی.)"
                },
                {
                    "verse": 18,
                    "text": "ڕاسیڎ په‌نه‌ ماچو، وه‌ختێ گه‌نج بیٛنی ویٛڎ واڕیٛنی و لویٛنی په‌ی ھه‌ریاگێوه‌ كه‌ حه‌زڎ چه‌نه‌ بیێ، به‌ڵام وه‌ختێ پیر بی ده‌سه‌كاڎ دریٛژیٛ كه‌ری و كه‌سێوه‌ته‌ر واڕوٙت و به‌روٙڎ په‌ی یاگێوه‌ كه‌ حه‌زمه‌كه‌ری بلی په‌یش.)"
                },
                {
                    "verse": 19,
                    "text": "عیسا ئینه‌شه‌ فه‌رماوا تاوه‌كو ئیشاره‌ڎ كه‌روٙ پا شیٛوه‌ مه‌رده‌یه‌و په‌تروٙسی كه‌ خوڎای شكوٙڎاركه‌روٙ، ئینجا په‌نه‌ش فه‌رماوا: (گنه‌ شوٙنیم.)"
                },
                {
                    "verse": 20,
                    "text": "په‌تروٙس لاش كه‌ردۆ و ئا شوٙنكۆته‌شه‌ وینا كه‌ ئینا شوٙنیشاوه‌، ئانه‌ی كه‌ عیسا وه‌ششسییٛ و ویٛش لار كه‌رده‌بیٛوه‌ ته‌ك‌و عیسایره‌ سه‌رو سفره‌كه‌یۆ وه‌خت‌و نان‌و ویٛره‌گای و په‌نه‌ش واته‌بیٛ : (ئه‌ی گۆره‌، كیٛن ئا كه‌سه‌ی كه‌ خیانه‌تڎ چه‌نه‌ كه‌روٙ؟)"
                },
                {
                    "verse": 21,
                    "text": "وه‌ختێ په‌تروٙس ئاڎش وینا ھه‌رپۆچی جه‌ عیسایش په‌رسا: (ئه‌ی گۆره‌، ئه‌ی جه‌باره‌و ئاڎیۆ؟)"
                },
                {
                    "verse": 22,
                    "text": "عیسا جوابش داوه‌: (ئه‌گه‌ر گه‌ره‌كمبوٙ به‌زینڎه‌یی مازوشۆ تا گیٛڵووه‌، به‌ توٙ چیٛش، گنه‌ شوٙنیم.)"
                },
                {
                    "verse": 23,
                    "text": "ھه‌رپۆچی ئی قسیٛ دلیٛ برایانه‌ وه‌ڵا بیۆ كه‌ گوایه‌ ئا شوٙنكۆته‌ مه‌مروٙ، به‌ڵام عیسا په‌نه‌ش نه‌فه‌رماوابیٛ كه‌ ئاڎ مه‌مروٙ، به‌ڵكو ته‌نیا فه‌رماوابیٛش: (ئه‌گه‌ر گه‌ره‌كم بوٙ به‌زینڎه‌یی مازوشۆ تا گیٛڵووه‌، به‌ توٙ چیٛش؟)"
                },
                {
                    "verse": 24,
                    "text": "ئینه‌ ئا شوٙنكۆته‌نه‌ كه‌ جه‌باره‌و ئی چیٛواوه‌ شاھیٛڎی مڎوٙ و نویستیٛنیٛش، ھه‌رپۆچی مزانمیٛ كه‌ شاھیٛڎیه‌كه‌ش ڕاسا."
                },
                {
                    "verse": 25,
                    "text": "و ھه‌رپاسه‌ فره‌و چیٛوای ته‌ری ھه‌نیٛ كه‌ عیسا كه‌ردیٛش. ئه‌گه‌ر ئامێو گردشا یوٙ شوٙنه‌و یوٙیره‌ نویسیێنیٛوه‌، ئانه‌ لامۆ پاسه‌ن گردو دنیێ نه‌تاویٛ ئا كتیٛبا گیٛروٙ ویٛش كه‌ نویسیێبیٛنیٛوه‌."
                }
            ]
        }
    ]
}