{
    "book": "Genesis",
    "book_number": "01",
    "chapters": [
        {
            "chapter": 1,
            "audio_link": "https://media.ipsapps.org/hac/hac-audio/GEN_001.mp3",
            "verses": [
                {
                    "verse": 1,
                    "text": "جە سەرەتاوە خوڎا ئاسمانەكؽ و زەمینش دروسؽ كەردؽ."
                },
                {
                    "verse": 2,
                    "text": "زەمینیچ بؽ شؽوە و ھاڵی بؽ، و‌ تاریكی سەرو ئاوە قوڵەكاوە بؽ و ڕوٙح‌و خوڎای سەرو ئاوەكارە شنیؽوە."
                },
                {
                    "verse": 3,
                    "text": "ئینجا خوڎا فەرماواش: (با ڕوٙشنایی بوٙ) و ڕوٙشناییچ بی."
                },
                {
                    "verse": 4,
                    "text": "خوڎا دیش كە ڕوٙشناییەكە خاس بؽ، ھەرپۆچی ڕوٙشناییەكەش جە تاریكی جیا كەردۆ."
                },
                {
                    "verse": 5,
                    "text": "خوڎا ڕوٙشناییەكەش نامؽ نیا ڕوٙ و تاریكیەكەش نامؽ نیا شەوە. وؽرەگا بؽ و ڕوٙ بیۆ، ئینە یوەمین ڕوٙ بؽ."
                },
                {
                    "verse": 6,
                    "text": "ئینجا خوڎا فەرماواش: (با ھاڵیگایێوە بوٙ جە بەین‌و ئاوەكانە پەی جیا كەردەیۆ ئاوؽ جە ئاوؽ.)"
                },
                {
                    "verse": 7,
                    "text": "خوڎا ھاڵیگایەكەش دروس كەرد، و ئاوەكؽش كەردە دوؽ بەشؽوە و بەشێوەشا دلؽ ھەورەكانە قەتیسەش كەردە كە لای سەری ھاڵیگایەكەیۆ بؽ و بەشەكەی تەرەیچش خەزنە كەردە كە لای واری ھاڵیگایەكەیۆ بؽ، جا پاسە بؽ."
                },
                {
                    "verse": 8,
                    "text": "خوڎا ھاڵیگایەكەش نامؽ نیا ئاسمان و وؽرەگا بؽ و ڕوٙ بیۆ. ئینە دووەمین ڕوٙ بؽ."
                },
                {
                    "verse": 9,
                    "text": "ئینجا خوڎا فەرماواش: (با ئاوەكاو چؽرو ئاسمانی جە یاگێنە كوٙكریاوە، وەرو ئانەیە وشكایی بەرگنوٙ.) جا پاسە بؽ."
                },
                {
                    "verse": 10,
                    "text": "خوڎا وشكاییەكەش نامؽ نیا زەمین و ئاوە كوٙكریێوەكؽچش نامؽ نیێ بەحر، و‌ خوڎا دیش كە ئینە خاس بؽ."
                },
                {
                    "verse": 11,
                    "text": "ئینجا خوڎا فەرماواش: (با زەمین سەوزایی بڎوٙ و گژوگیواوی توٙمڎار و درەختی بەروبومڎار سەرو زەمینیۆ، ئانەی كە توٙمەكەو وؽش ئینا دلؽ وؽشەنە و ھەر درەختەو جە شؽوەو وؽش.) جا پاسە بؽ."
                },
                {
                    "verse": 12,
                    "text": "زەمینیچ سەوزاییش بەرھەم ئاورد و ئا گژوگیواوؽچشە بەرھەم ئاوردؽ كە توٙمشا ھوٙرگؽرتەبؽ بەگوؽرەو شؽوەو وؽشا و ئا درەختؽچشە بەرھەم ئاوردؽ كە بەروبوم دؽنؽ و توٙمەكؽشا چەنە بؽنؽ بەگوؽرەو شؽوەو وؽشا و خوڎا دیش كە ئانە خاس بؽ."
                },
                {
                    "verse": 13,
                    "text": "و وؽرەگا بؽ و ڕوٙ بیۆ، ئینە یەرەمین ڕوٙ بؽ."
                },
                {
                    "verse": 14,
                    "text": "ئینجا خوڎا فەرماواش: (با ڕوٙشناییەكؽ جە ھاڵیگای ئاسمانەكانە با، و جە بەین‌و شەو و ڕوٙینە بەشؽ كریا، پەی ئانەی با بە نیشانؽ پەی وەرزەكا و ڕوەكا و ساڵەكا."
                },
                {
                    "verse": 15,
                    "text": "با ڕوٙشناییەكؽ جە ھاڵیگای ئاسمانینە درەوشیا‌وە، پەی ئانەی سەرو زەمینی ڕوٙشن كەراوە.) جا پاسە بؽ."
                },
                {
                    "verse": 16,
                    "text": "و خوڎا دوؽ ڕوٙشنایؽ گۆرؽش دروسؽ كەردؽ، گۆرەكەشا وەرەتاو بؽ پەی ڕاوەبەردەی ڕوٙی و وچكلەكەیچشا مانگە بؽ پەی ڕاوەبەردەی شەوؽ، ھەرپاسە ھەسارەكؽچ."
                },
                {
                    "verse": 17,
                    "text": "خوڎا جە ھاڵیگای ئاسمانینە نیێشەرە پەی ڕوٙشن كەردەیۆ زەمینی،"
                },
                {
                    "verse": 18,
                    "text": "و پەی ڕاوەبەردەی شەو و ڕوٙی و جیا كەردەیۆ ڕوٙشنایی جە تاریكی و خوڎا دیش كە ئینە خاس بؽ."
                },
                {
                    "verse": 19,
                    "text": "و وؽرەگا بؽ و ڕوٙ بیۆ، ئینە چوارەمین ڕوٙ بؽ."
                },
                {
                    "verse": 20,
                    "text": "ئینجا خوڎا فەرماواش: (با ئاوەكؽ پەڕؽ با جە گرد گیانڎارێوەی زینڎەی و با باڵدارؽچ جە ھاڵیگای ئاسمانینە پڕا سەرو زەمینیرە.)"
                },
                {
                    "verse": 21,
                    "text": "خوڎا گردو گیانڎارە گۆرە ئاویەكاش دروسؽ كەردؽ، و‌ گردو ئا گیانڎارە زینڎایچە كە دلؽ ئاوەكانە جوڵیؽنؽوە بەپاو جوٙرەكاشا، و‌ ھەرپاسە خوڎا باڵدارەكؽش بەگوؽرەو جوٙرەكاشا دروسؽ كەردؽ و‌ خوڎا دیش كە ئینە خاس بؽ."
                },
                {
                    "verse": 22,
                    "text": "خوڎا بەرەكەڎدارؽش كەردؽ و فەرماواش: (بەروبوم ڎارؽ و فرؽ بیدؽ و ئاوەو‌ بە‌حرەكا پەڕؽ كەردؽ، و با باڵدارؽچ فرؽ با سەرو زەمینیۆ.)"
                },
                {
                    "verse": 23,
                    "text": "و وؽرەگا بؽ و ڕوٙ بیۆ، ئینە پەنچەمین ڕوٙ بؽ."
                },
                {
                    "verse": 24,
                    "text": "ئینجا خوڎا فەرماواش: (با زەمین گردو گیانڎارە زینڎەكا جە جوٙرو وؽشا بەرھەم باروٙ، ئاژەڵە كوٙییەكؽ و لینیەكؽ و ئا گیانڎارؽچە كە به ‌لەمە سەرو زەمینؽرە خزا و مار و مؽروەكؽچ ھەر یوٙ جە جوٙرو وؽشا،) جا پاسە بؽ."
                },
                {
                    "verse": 25,
                    "text": "ھەرپۆچی خوڎا ئاژەڵە كوٙییەكؽ زەمینیش دروسؽ كەردؽ ھەریوٙ بەگوؽرەو جوٙرو وؽشا، ھەرپاسە ئاژەڵە لینیەكؽش دروسؽ كەردؽ ھەر یوٙ بەگوؽرەو جوٙرو وؽشا، و گیانڎارە خزنڎەكؽ زەمینیش دروسؽ كەردؽ، ئینجا خوڎا دیش كە ئینە خاس بؽ."
                },
                {
                    "verse": 26,
                    "text": "ئینجا خوڎا فەرماواش: (با ئینسانی دروس كەرمؽ جە شؽوەو وؽما، با جه ‌وؽما بشوٙ پەی ئانەی دەسەڵاڎدار بوٙ مل‌و ماساوەكاو دلؽ بەحریرە و مل‌و باڵدارەكا‌و ئاسمانیرە و مل‌و ئاژەڵە لینیەكارە و مل‌و گرد خزنڎەكا كە سەرو زەمینؽرە خزا‌ و دەسەڵاڎدار بوٙ مل‌و گردو زمینیرە.)"
                },
                {
                    "verse": 27,
                    "text": "خوڎا ئینسانەكەش دروس كەرد سەرو شؽوەو وؽش بە نؽر و مؽڵؽ دروسؽش كەردؽ. سەرو شؽوەو خوڎای وؽش دروسؽش كەردؽ."
                },
                {
                    "verse": 28,
                    "text": "و خوڎا‌ بەرەكەڎدارؽش كەردؽ و پەنەش فەرماوێ: (بەرھەم ڎارؽ و فرؽ بیدؽ، و زەمینی پەڕكەردؽ و وزدؽش چؽرو چنگ‌و وؽتا، و دەسەڵاڎدارؽ بیدؽ مل‌و ماساواو بەحریرە و مل‌و باڵداراو ئاسمانیرە و مل‌و ھەر گیانڎارێرە كە سەرو زەمینیۆ جوڵیوٙوە.)"
                },
                {
                    "verse": 29,
                    "text": "ئینجا خوڎا فەرماواش: (بڎیەیدؽ، ئانا گرد جوٙرە گیواوێوە توٙمڎار كە جەسەراپاو زەمینینە ھەن دانم بە شمە، چەنی گرد جوٙرە درەختێوە كە بەروبوم و میوە مڎوٙنە و توٙمەكەو وؽش ھوٙرش گؽرتەن دێندؽم پەنە تاوەكو با بە خوٙراك پەیتا."
                },
                {
                    "verse": 30,
                    "text": "و پەی گرد گیانڎارێوە سەرو زەمینی و گرد باڵدارێوە ئاسمانی و ھەر گیانڎارێوە تەریچ كە سەرو زەمینیۆ‌ جوڵیوٙوە و گیانش چەنە بوٙ، گرد‌ گیواوێوە سەوزم دێنؽ پەنە پەی ئانەی ‌بوٙ بە خوٙراك پەیشا،) جا پاسە بؽ."
                },
                {
                    "verse": 31,
                    "text": "خوڎا دیش كە گردو ئانەی كە دروسش كەردە بؽ فرە خاس بؽ. و وؽرەگا بؽ و ڕوٙ بیۆ، ئینە ششەمین ڕوٙ بؽ."
                }
            ]
        },
        {
            "chapter": 2,
            "audio_link": "https://media.ipsapps.org/hac/hac-audio/GEN_002.mp3",
            "verses": [
                {
                    "verse": 1,
                    "text": "پی جوٙرە ئاسمان و زەمین و گردو ئا دروسكریایا كە چەنەشا بؽنؽ و ڕؽكؽ وزیێبؽنؽ تەمامؽ كریێ."
                },
                {
                    "verse": 2,
                    "text": "ئیتر خوڎا وەڵؽ ڕوٙو ‌حۆتەمینە گردو ھەرمانەكاش كەردؽش و تەمامنێش و جە ڕوٙو حۆتەمینە خوڎا سەیاوە."
                },
                {
                    "verse": 3,
                    "text": "خوڎا ڕوٙو حۆتەمیش پیروٙز و بەرەكەڎدار كەرد، وەرو ئانەیە چا ڕوٙنە سەیاوە جە گردو ئا ھەرمانا كە كەردؽبؽنؽش."
                },
                {
                    "verse": 4,
                    "text": "ئینؽ ئا توٙمارؽ دروس كەردەی ئاسمانەكا و زەمینینؽ چا ڕوٙنە كە یەھوای خوڎا ئاسمانەكؽ و زەمینش دروسؽ كەردؽ."
                },
                {
                    "verse": 5,
                    "text": "ھەڵای ھیچ جوٙرە گژوگیواوێوە سەرو زەمینیۆ سەوز نە بیەبؽ و سەرەش بەرناردە بؽ، چونكە یەھوای خوڎا وارانش نە وارنا بؽ مل‌و زەمینیرە، و ھیچ ئینسانێوەیچ نە‌ بؽ سەرو زەمینیۆ كە ھیتیاری كەروٙ."
                },
                {
                    "verse": 6,
                    "text": "بەڵام تەمه جە زەمینۆ بەرزەبؽوە و‌ ئاوی ڕوەو زەمینی دؽ."
                },
                {
                    "verse": 7,
                    "text": "ئینجا یەھوای خوڎا ئینسانەكەش جە خوڵەو زەمینی دروس كەرد وشؽوەش داپەنە و ھەناسەو ژیوایش كەرد وڵەو لوتؽشەرە، پینەیچە ئینسانەكە بی بە‌ گیانێوە زینڎە."
                },
                {
                    "verse": 8,
                    "text": "یەھوای خوڎا جە لاو ڕوٙژھەڵات‌و عەدەنیۆ باخێوەش نیارە و ئا پیا كه شؽوەش دابؽ پەنە دلؽ باخەكەینە نیاشەرە."
                },
                {
                    "verse": 9,
                    "text": "یەھوای خوڎا پاسەش كەرد كە گرد جوٙرە درەختێوه دلؽ باخەكەینه سەوزؽ با و سەرە بەربا‌را‌ كە وەرو چەماوە جوانؽبا و پەی واردەی بشیا و ھەرپاسە درەخت‌و ژیوایش چەنی درەخت‌و زانای خاسەی و خراپەی دلؽ ڕاسە‌و باخەكەینە نیێرە."
                },
                {
                    "verse": 10,
                    "text": "ڕوٙخانێوه ‌بؽ كە جە عەدەنۆ سەرچەمە گؽرؽ و وەرشەنە ویەرؽ پەی ئاودای باخەكەی و چاگەوە بی بە چوار ڕوٙخانؽ."
                },
                {
                    "verse": 11,
                    "text": "نامؽ ڕوٙخانەی یوەمینیشا پیشوٙن بؽ كە بەچواردۆرو زەمین‌و خەویلا‌یرە سوڕیؽوه و‌ ئا یاگؽ ئاڵتونش چەنەن."
                },
                {
                    "verse": 12,
                    "text": "ئاڵتون‌و ئا زەمینەیە فرە جوان و پوختا، و بەدەلیەمش چەنەن كە جوٙرە گژاوێنە پؽسە‌ نەباتی كە ڕەنگەكؽش زەردە و كاڵەنە، و ھەرپاسە تەوەنەو ئاشقبەنڎی كە جوٙرە تەوەنێوە گران قیمەتەنە پؽسە‌نە تەوەنە‌و شەوؽ."
                },
                {
                    "verse": 13,
                    "text": "ڕوٙخانەی دوەمین نامؽش جەیحونا كە دۆرو زەمین‌و كوشیرە سوڕیؽوە."
                },
                {
                    "verse": 14,
                    "text": "ڕوٙخانەی یەرەمین نامؽش دیجلەن كە بە ڕوٙژھەڵات‌و ئاشوریرە ویەروٙ و ڕوٙخانەی چوارەمینیچ نامؽش فوراتا."
                },
                {
                    "verse": 15,
                    "text": "یەھوای خوڎا ئینسانەكەش بەرد و دلؽ باخ‌و عەدەنینە نیاشەرە، پەی ھیتیاری و پارؽزنای باخەكەی."
                },
                {
                    "verse": 16,
                    "text": "یەھوای خوڎا فەرمانەش كەردە بە ئینسانەكەی و فەرماواش: (بەدڵنیایی جە میوەو گردو درەختاو دلؽ باخەكەی وەرە."
                },
                {
                    "verse": 17,
                    "text": "بەڵام جە درەخت‌و زانای خاسەی و خراپەی نە وەری، چونكە ئا ڕوەی كە چەنەش وەری بؽ شك مری.)"
                },
                {
                    "verse": 18,
                    "text": "ئینجا یەھوای خوڎا فەرماواش: (خاس نیا كە ئینسانەكە بەتەنیا ژیووٙ، پاسە خاستەرا كە ھامدەمێوە گونجیاش پەی دروس كەرو تاوەكو یارمەتیش بڎوٙ.)"
                },
                {
                    "verse": 19,
                    "text": "یەھوای خوڎا گرد‌و گیانڎارە زینڎەكاو زەمینی و باڵدارەكاو ئاسمانیش جە خوڵەو زەمینی دروسؽ كەردؽ و ئاوردؽش پەی ئاڎەمی تاوەكو بزانوٙ ئاڎەم چە نامێوەشا منیوٙ، ئیتر ھەر گیانڎارە و ھەر باڵدارێوە كە ئاڎەم بە چە نامێوە چڕؽش، ئانە نامؽش بؽ."
                },
                {
                    "verse": 20,
                    "text": "پی جوٙرە ئاڎەم نامؽ گردو گیانڎارە لینیەكا و كوٙییەكا و باڵدارەكا‌ش نیا بەڵام ھیچ ھامدەمێوە گونجیا ھەڵای نە ئؽزیابؽوە پەی ئاڎەمی."
                },
                {
                    "verse": 21,
                    "text": "سەرئەنجام، یەھوای خوڎا ئاڎەمش وست دلؽ وەرمێوە قوڵی و ئینجا یوٙ جە پەراسوەكاش بەرش ئاورد و یاگەكؽش داوە پؽوەرە بە گوٙشت."
                },
                {
                    "verse": 22,
                    "text": "ئینجا ھەرپۆچی یەھوای خوڎا جە پەراسوەكەی كە جە ئینسانەكەیش بەرئاوردەبؽ ژەنێوەش دروسە كەردە و ئاوردەش پەی ئینسانەكەی."
                },
                {
                    "verse": 23,
                    "text": "ھەرپاسە ئاڎەمیچ واتش: (ئینؽ پؽشێنه ‌جە پؽشاو من، ئینؽ گوٙشتە‌نە جە گوٙشت‌و من، ئاڎە جە منۆ ھورگیریێنە، نامؽش بریوٙ بە ژەنی.)"
                },
                {
                    "verse": 24,
                    "text": "ھەرپۆچی پیا ئەڎا و تاتەو وؽش جیا مازوٙ و چەنی ژەنەكؽش یوٙی گؽرا و ئیتر ئاڎؽ با بە لاشێوە."
                },
                {
                    "verse": 25,
                    "text": "ئینسانەكە و ژەنەكؽش ھەردویشا ڕوتؽ بؽنؽ شەرمیچ نە كەرؽنؽ."
                }
            ]
        },
        {
            "chapter": 3,
            "audio_link": "https://media.ipsapps.org/hac/hac-audio/GEN_003.mp3",
            "verses": [
                {
                    "verse": 1,
                    "text": "ئیسەیچ مارە‌كە كە جە گردو گیانڎاره ‌كوٙییەكاو سەر زەمینی فؽڵبازتەر بؽ، ئانؽ كە یەھوای خوڎای دروسؽ كەردؽبؽنؽ، مارەكە جە ژەنەكؽش پەرسا: (ئایا ڕاسا خوڎا فەرماوانش: [جە ھیچ درەختێوە جە درەختەكاو دلؽ باخەكەی مەوەردؽ]؟)"
                },
                {
                    "verse": 2,
                    "text": "ژەنەكؽ بە مارەكەیش واڎ: (تاومؽ جە بەروبوم‌و گردو درەختاو دلؽ باخەكەی وەرمؽ."
                },
                {
                    "verse": 3,
                    "text": "بؽجگە جە بەروبوم‌و ئا درەختەیە نە بوٙ كە ئینا دلؽ ڕاسەو باخەكەینە، و خوڎا فەرماواش: [چەنەش مەوەردؽ و دەسش مەڎەیدؽ وەنە، نەوەكا مردؽ.])"
                },
                {
                    "verse": 4,
                    "text": "مارەكە به ‌ژەنەكؽش واڎ: (نا، بەڕاسی مەمردؽ."
                },
                {
                    "verse": 5,
                    "text": "چونكە خوڎا مزانوٙ ئا ڕوه ‌كە چەنەش وەردؽ چەمؽتا كریاوە و پؽسە خوڎایتا سەرمێ و مزاندؽ خاسە و خراپە چؽشا.)"
                },
                {
                    "verse": 6,
                    "text": "وەختێ ژەنەكؽ درەختەكەش دی كە پەی واردەی وەش بؽ و چەمؽ ئارەزوش كەرؽنؽ و سەرنجكؽش بؽ وەرو ئانەیە تاوؽ پاسەڎ پەنە كە‌روٙ كه ‌دانا بی، ھەرپۆچی جە بەروبومەكەیش كەنڎۆ و واردش و دایچش بە مؽردەكەیش كە چەنیش بؽ و ئاڎیچ واردش."
                },
                {
                    "verse": 7,
                    "text": "ئیتر ھەردویشا چەمؽشا كریێوە و ئینجا پەیشا بەركۆت و زاناشا كە ڕوتؽنؽ، چونكە وەڵتەرؽ نەزانؽنؽ كە ڕوتؽنؽ ئینجا گەڵاو ھەنجیریشا وراست یوٙیرە و ڕوتیەكەو وؽشا پەنە پوٙژنارە."
                },
                {
                    "verse": 8,
                    "text": "وەختێ ژەن و پیاكە گوٙششا جە دەنگ‌و یەھوای خوڎایۆ بؽ، كە دلؽ باخەكەینە وەخت‌و فؽنكی ڕوٙی ھاتوچوٙ كەرؽ، پیاكە وؽش و ژەنەكؽش دلؽ درەختاو باخەكە‌ینە جە ڕوەو یەھوای خوڎاینە وؽش شارتۆ."
                },
                {
                    "verse": 9,
                    "text": "ھەرپۆچی یەھوای خوڎا ئاڎەمش چڕی و فەرماواش: (چكوٙنی؟)"
                },
                {
                    "verse": 10,
                    "text": "ئاڎیچ جوابش داوە: (جە باخەكەنە‌ گوٙشم جە دەنگیڎ بؽ و تەرسانؽ پۆچی وؽم شارتۆ وەرو ئانەیە ڕوت بؽنا.)"
                },
                {
                    "verse": 11,
                    "text": "ئاڎیچ فەرماواش: (كؽ پەنەش واتی كە ڕوتنی؟ چا درەختەیتە نە واردەبوٙ كە فەرمانەم پەنە كەردی كە چەنەش نە وەری؟)"
                },
                {
                    "verse": 12,
                    "text": "ئینسانەكەیچ واتش: (ئا ژەنؽ كە توٙ دانؽڎ پەنە تا چەنیم بوٙ جە میوەو درە‌ختەكەیش دانؽ پەنە و منیچ واردم.)"
                },
                {
                    "verse": 13,
                    "text": "یەھوای خوڎا پەرساش جە ژەنەكؽ: (ئینە چؽشا توٙ كەردەنڎ؟) ئاڎیچە جوابش داوە: (مارەكەی ھوٙرش خەڵەتنانؽ و منیچ چەنەم وارد.)"
                },
                {
                    "verse": 14,
                    "text": "یەھوای خوڎا بە مارەكەیش فەرماوا: (ماڎام ئی ھەرمانؽتە كەردؽنە"
                },
                {
                    "verse": 15,
                    "text": "قینەبەرؽ وزو بەین‌و توٙ و ژەنەكؽ،"
                },
                {
                    "verse": 16,
                    "text": "ئینجا بە ژەنەكؽچش فەرماوا:"
                },
                {
                    "verse": 17,
                    "text": "بە ئاڎەمیچش فەرماوا: (ماڎام توٙ بە گوٙش‌و ژەنەكؽڎ كەردڎ، و چا درەختەیتە وارد كە فەرمانەم پەنە كەردەبؽنی و فەرماوام: [مەبوٙ چەنەش وەری،]"
                },
                {
                    "verse": 18,
                    "text": "ھەرپاسە زەمین دڕەیؽڎ پەی بەرھەم ماروٙ،"
                },
                {
                    "verse": 19,
                    "text": "بە ئارەق‌و دلؽ چەماڎ نان پەیڎا كەری،"
                },
                {
                    "verse": 20,
                    "text": "ئینسانەكە نامؽ ژەنەكؽ وؽش نیاش حەوا، چونكە ئەڎاو گردو زینڎەكانە."
                },
                {
                    "verse": 21,
                    "text": "یەھوای خوڎا پەی ئاڎەمی و ژەنەكؽش جلؽش جە پوٙسی وەشؽ كەردؽ و كەردؽشەنە وەرشا."
                },
                {
                    "verse": 22,
                    "text": "ئینجا یەھوای خوڎا فەرماواش: (ئانا ئینسانەكەیچ بیەن به ‌یوٙ جە ئؽمە و زانوٙ خاسە و خراپە چؽشا، ئیسەیچ نەوەكای دەس درؽژ كەروٙ پەی درەخت‌و ژیوای و چەنەش وەروٙ و پەی ھەتاھەتای ژیووٙ.)"
                },
                {
                    "verse": 23,
                    "text": "ھەرپۆچی یەھوای خوڎا جە باخ‌و عەدەنینە بەرش كەرد پەی ئا زەمینەیە كە چۆشۆ ھورگیریابؽ تا ھەرمانەش چەنە كەروٙ."
                },
                {
                    "verse": 24,
                    "text": "دماو ئانەیە كە ئینسانەكەش جە باخ‌و عەدەنینە بەركەرد و كڕوبەكؽش نیێرە كە جوٙرە فریشتێوە بؽنؽ چەنی شمشؽری گڕداری جە ڕوٙژھەڵات‌و باخەكەینە، و شمشؽرەكەیشا گرد بارێرە شانؽنؽ پەی پارؽزنای درەخت‌و ژیوای."
                }
            ]
        },
        {
            "chapter": 4,
            "audio_link": "https://media.ipsapps.org/hac/hac-audio/GEN_004.mp3",
            "verses": [
                {
                    "verse": 1,
                    "text": "ئاڎەم‌ چەنی حەوێ ژەنەكؽش جوٙتبی و ئاڎیچە لەمەش پەڕە بیە و زاڕوٙڵەش بی و نامؽش نیا قابیل و واتش: (جە لاو یەھوایۆ زاڕوٙڵێوە نؽرینە‌م دریا پەنە.)"
                },
                {
                    "verse": 2,
                    "text": "دماو ئانەیە جارێ تەر دوەگیانە بیە و ھابیلیچش بی و بیبە شوان‌و گەلەی، و قابیلیچ بی بە ھیتیارو زەمینی."
                },
                {
                    "verse": 3,
                    "text": "وەخت‌و دمایی ئامای درەوؽ قابیل بازێ جە بەروبوم‌و درەوؽش ئاورد و پؽشكەش‌و یەھوایش كەرد."
                },
                {
                    "verse": 4,
                    "text": "ئینجا ھابیل بازێ جە خاستەرین كاوڕؽ و نوٙبەراو گەلەكەیش ئاوردؽش و كەردؽش بەقوربانی پەی یەھوای و یەھوایچ جە ھابیلی و قوربانیەكەیش ڕازی و دڵوەشبی."
                },
                {
                    "verse": 5,
                    "text": "بەڵام (یەھوا) لاش نە كەردۆ وەنەو قابیلی و پؽشكەشكریایەكەیش و ڕازی نەبی چەنەش، قابیلیچ بؽ حەد توڕە بی و دەم و چەمش داپؽوەرە و سەرەش وستەرە."
                },
                {
                    "verse": 6,
                    "text": "یەھوا ھانەو قابیلیش دا و فەرماواش: (پەی چؽشی توڕەنی و سەرەڎ وستەنەرە؟"
                },
                {
                    "verse": 7,
                    "text": "ئەگەر ھەرمانەی خاسە كەری سەربەرزبی، خوٙ ئەگەر ھەرمانەی خراپە كەری ئانەیە بزانە كە گوناحێوە پاڵ‌و بەرەینە مڵاسش گؽرتەن و ئارەزوڎ كەروٙ تاوەكو دلؽتەنه ‌بەروٙ، بەڵام مشیوٙ توٙ زاڵبی ملشەرە.)"
                },
                {
                    "verse": 8,
                    "text": "جا قابیل قسؽش كەردە چەنی ھابیلی برایش و و پاسە ڕؽك كۆڎ كە ھەردوی دەر و دەشتەنە بؽنؽ و قابیل ھەڵمەتەش دا وەنە‌و ھابیلی برایش و كوشتش."
                },
                {
                    "verse": 9,
                    "text": "ئینجا یەھوا بە قابیلیش فەرماوا: (ئەرؽ ئانە ھابیلی براڎ كوا؟) ئاڎیچ واتش: (مەزانو چی مەگەر من پاسەوان‌و براكەیمە‌نا؟)"
                },
                {
                    "verse": 10,
                    "text": "جا یەھوا فەرماواش: (چؽشڎ كەردەن؟ گوٙش گؽرە، دەنگ‌و ونەو براكەیڎ جە زەمینۆ ھاوارم پەی كەروٙ."
                },
                {
                    "verse": 11,
                    "text": "ئیسەیچ توٙ نەفرەڎ وەنە كریانی چا زەمینەنە كە دەمش دڕیەنەرە پەی ئا ونەو برایتە كە بە ‌دەس‌و توٙ مجیێنە."
                },
                {
                    "verse": 12,
                    "text": "وەختێ ھیتیاری كەری سەرو زەمینیۆ ئیتر زەمین بەروبومش زیاڎ مەكەروٙ پەیڎ و ئاوارەو ڕوەو زەمینی بی و ئوٙقره ‌مەگؽری.)"
                },
                {
                    "verse": 13,
                    "text": "قابیل بە یەھوایش واڎ: (سزاكؽم چانەی گۆرە تەرەنە كە تاوو وەرگەش گؽرو."
                },
                {
                    "verse": 14,
                    "text": "ئاروٙ دورڎ وستاوە جە ھیتیاری و شاریەوە جە حزورو توٙنە، ئیتر سەرو زەمینیۆ ئاوارەبونە و بؽ ئوٙقرە بو و ھەركەسێوە چەمش گنوٙپەنەم كوشوٙم.)"
                },
                {
                    "verse": 15,
                    "text": "ھەرپۆچی یەھوایچ فەرماواش پەنەش: (ئەگەر ھەر كەسێوە قابیلی كوشوٙ حۆڎ وەراوەر ھەقەش چەنه ‌مسنیوٙوە،) و یەھوا نیشانێوەش كەردە پۆ قابیلیۆ نەوەكای كەسێوە‌ وینوٙش و دەسش پەی درؽژ‌ كەروٙ و بڎوٙش وەنە."
                },
                {
                    "verse": 16,
                    "text": "ئیتر قابیل جە حزورو یەھواینە لوا جبەر و جە سەر زەمین‌و نوٙدینە ئەوانیشتە بی كە گنؽ روٙژھەڵات‌و باخ و عەدەنی."
                },
                {
                    "verse": 17,
                    "text": "قابیل چەنی ژەنەكؽش جوٙت بی و ژەنەكؽش دوەگیانە بیە و كوڕێوەشا بی نامؽشا نیا ئەخنوٙخ و چا وەختەنە قابیل خەریك‌و دروس كەردەی شارێوە بؽ و نا‌مؽ شارەكەیش نیا ئەخنوٙخ بەنامؽ كوڕەكەیشۆ."
                },
                {
                    "verse": 18,
                    "text": "ئەخنوٙخ كوڕێوەش بی نامؽش نیا ئیراڎ و ئیراڎ تاتەو مەحویائؽلی بؽ و مەحویائؽل تاتەو مەتوشائؽلی بؽ و مەتوشائؽل تاتەو لامەكی بؽ."
                },
                {
                    "verse": 19,
                    "text": "لامەك دوؽ ژەنیش پەی وؽش ئاوردؽ، یوەمەشا نامؽش ئادا بؽ و دوەمەیچشا نامؽش چیلا بؽ."
                },
                {
                    "verse": 20,
                    "text": "ئادا یاباڵش بی كە تاتەو گردو گەلەڎارا و چاڎرنشینا بؽ."
                },
                {
                    "verse": 21,
                    "text": "براكەیچش یوٙباڵ كە تاتەو گردو لولە ژەنا و چەنگ ژەنا بؽ كە موٙسؽقێوەن بە چنگڕؽ دریوٙوەنە."
                },
                {
                    "verse": 22,
                    "text": "چیلایچ كوڕێوەش بی نامؽش توٙبەلقایین بؽ، كە ئوٙساو گردو ئا كەلوپەلا بؽ كە جە بروٙنڎزی و ئاسنی دروسؽ كریؽنؽ، و نەعمەی واڵؽچش پەیڎابیە."
                },
                {
                    "verse": 23,
                    "text": "لامەك بە ژەنەكاش واتش ئەی ئادا و چیلا: (گوٙشم چەنە گؽردؽ ئەی دوە ژەنەكاو لامەكی بەیدؽ گوٙش شل كەردؽ پەی قسەكام، ئاروٙ پیێوەم كوشت، وەرو ئانەیە زامڎارش كەردا و كوڕێوە گەنجیچ كە دانؽش وەنە."
                },
                {
                    "verse": 24,
                    "text": "ئەگەر پەی كوشتەی قابیلی حۆڎ وەراوەر ھەقه ‌بسانوٙ ئانە پەی كوشتەی لامەكی حەفتا و حۆڎ جارؽ ھەقه ‌مسانوٙ.)"
                },
                {
                    "verse": 25,
                    "text": "جارێوەتەر ئاڎەم چەنی ژەنەكؽش جوٙت بی و حەوا كوڕێوە تەرش بی و نامؽش نیا شیس، چونكه واتش: (خوڎا كوڕێوە تەرش دێبؽ پە‌نە جیای ھابیلی كە قابیلی كوشت.)"
                },
                {
                    "verse": 26,
                    "text": "ھەرپاسە شیس كوڕێوەش بی نامؽش نیا ئەنوٙش، چا ڕوٙزگارەنە خەڵكی دەسشا كەرد بە ھاواركەردەی پەی نامؽ یەھوای."
                }
            ]
        },
        {
            "chapter": 5,
            "audio_link": "https://media.ipsapps.org/hac/hac-audio/GEN_005.mp3",
            "verses": [
                {
                    "verse": 1,
                    "text": "ئیسەیچ ئینە توٙمارو وەچەكاو ئاڎەمیا، ئا ڕوەی كە خوڎا ئینسانش دروس كەرد، خوڎا ئینسانش سەرو شؽوەو وؽش دروس كەرد."
                },
                {
                    "verse": 2,
                    "text": "بە نؽر و مؽڵؽ دروسؽش كەردؽ ئا ڕوە كە دروسؽش كەردؽ بەرەكەڎدارؽش كەردؽ و بە ئینسان چڕیؽش."
                },
                {
                    "verse": 3,
                    "text": "وەختێ ئاڎەم سەڎ و سی ساڵؽ ژیوا، بی بە تاتەو كوڕێوە كە جە شؽوەو وؽش بؽ و جه وؽش شؽ، ‌و نا‌مؽش نیا شیس."
                },
                {
                    "verse": 4,
                    "text": "دماو پەیڎابیەی شیسی، ئاڎەم ھەشت سەڎ ساڵؽ تەر ژیوا و چا ماوەنە كوڕ و كناچەی تەرش پەی پەیڎابیؽ."
                },
                {
                    "verse": 5,
                    "text": "گردو عومرو ئاڎەمی نوٙ سەڎ و سی ساڵؽ بؽ وەختێ كە مەرد."
                },
                {
                    "verse": 6,
                    "text": "شیس سەڎ و پەنج ساڵؽ ژیوا و بی بە تاتەو ئەنوٙشی."
                },
                {
                    "verse": 7,
                    "text": "دماو ئانەیە كە شیس تاتەو ئەنوٙشی بؽ ھەشت سەڎ و حۆڎ ساڵؽ ژیوا و چا ماوەنە بی بە تاتەو كوڕ و كناچەی تەری."
                },
                {
                    "verse": 8,
                    "text": "گردو عومرو شیسی نوٙ سەڎ و دوانڎزە ساڵؽ بؽ وەختێ كە مەرد."
                },
                {
                    "verse": 9,
                    "text": "ئەنوٙش عومرش نەوەڎ ساڵؽ بؽ وەختێ بی بە تاتە و كینانی."
                },
                {
                    "verse": 10,
                    "text": "دماو ئانەی كە ئەنوٙش تاتەو كینانی بؽ ھەشت سەڎ و پانڎزە ساڵؽ تەر ژیوا و چا ماوەنە كوڕ و كناچەی تەرش پەی پەیڎێبیؽ."
                },
                {
                    "verse": 11,
                    "text": "گردو عومرو ئەنوٙشی نوٙسەڎ و پەنج ساڵؽ بؽ كە وەختێ مەرد."
                },
                {
                    "verse": 12,
                    "text": "وەختێ كینان عومرش حەفتا ساڵؽ بؽ مەھلەلئیلی كوڕش پەیڎا بی."
                },
                {
                    "verse": 13,
                    "text": "دماو ئانەی كینان بی بە تاتەو مەھلەلئیلی ھەشت سەڎ و چل ساڵؽ تەر ژیوا و چا ماوەنە كوڕ و كناچەی تەرش پەی پەیڎێ بیؽ."
                },
                {
                    "verse": 14,
                    "text": "گردو عومرو كینانی نوٙ سەڎ و دە ساڵؽ بؽ كە وەختێ مەرد."
                },
                {
                    "verse": 15,
                    "text": "وەختێ مەھلەلئؽل عومرش شەس و پەنج ساڵؽ بؽ بی بە تاتەو یارەدی."
                },
                {
                    "verse": 16,
                    "text": "دماو ئانەی مەھلەلئؽل بی بە تاتەو یارەدی ھەشت سەڎ و سی ساڵؽ تەر ژیوا و چا ماوەنە كوڕ و كناچەی تەرش پەی پەیڎێ بیؽ."
                },
                {
                    "verse": 17,
                    "text": "گردو عومرو مەھلەلئیلی ھەشت سەڎ و نەوەڎ و پەنج ساڵؽ بؽ كە وەختێ مەرد."
                },
                {
                    "verse": 18,
                    "text": "یارەد سەڎ و شەس و دوؽ ساڵؽ بؽ وەختێ بی بە تاتەو ئەخنوٙخی."
                },
                {
                    "verse": 19,
                    "text": "دماو ئانەی یارەد بی بە تاتەو ئەخنوٙخی ھەشت سەڎ ساڵؽ تەر ژیوا و چا ماوەنە كوڕ و كناچەی تەرش پەی پەیڎێ بیؽ."
                },
                {
                    "verse": 20,
                    "text": "گردو عومرو یارەدی نوٙ سەڎ و شەس و دوؽ ساڵؽ بؽ كە وەختێ مەرد."
                },
                {
                    "verse": 21,
                    "text": "وەختێ ئەخنوٙخ عومرش شەس و پەنج ساڵؽ بؽ بی بە تاتەو متوٙشالەحی."
                },
                {
                    "verse": 22,
                    "text": "دماو ئانەی ئەخنوٙخ بی بە تاتە و متوٙشالەحی، یەرە سەڎ ساڵؽ ڕەفاقەتێوە فرە نزیكش بؽ چەنی خوڎای، و چا ماوەنە كوڕ و كناچەی تەرش پەی پەیڎێ بیؽ."
                },
                {
                    "verse": 23,
                    "text": "گردو عومرو ئەخنوٙخی یەرە سەڎ و شەس و پەنج ساڵؽ بؽ."
                },
                {
                    "verse": 24,
                    "text": "ئەخنوٙخ چەنی خوڎای ڕەفاقەتێوە فرە نزیكش بؽ و دیارنەمەن چونكە خوڎا بەرزش كەردۆ پەی لاو وؽش."
                },
                {
                    "verse": 25,
                    "text": "متوٙشالەح سەڎ و ھەشتا و حۆڎ ساڵؽ بؽ وەختێ بی بە تاتە و لامەكی."
                },
                {
                    "verse": 26,
                    "text": "دماو ئانەی تاتەو لامەكی بؽ حۆڎ سەڎ و ھەشتا و دوؽ ساڵؽ تەر ژیوا و چا ماوەنە كوڕ و كناچەی تەریچش پەی پەیڎێ بیؽ."
                },
                {
                    "verse": 27,
                    "text": "گردو عومرو متوٙشالەحی نوٙ سەڎ و شەس و نوٙ ساڵؽ بؽ كە وەختێ مەرد."
                },
                {
                    "verse": 28,
                    "text": "لامەك سەڎ و ھەشتا و دوؽ ساڵؽ ژیوا و بی بە تاتەو كوڕێوە."
                },
                {
                    "verse": 29,
                    "text": "لامەك نامؽش نیا نوٙح و واتش: (ئی كوڕە سەینوٙماوە جە سەختی ژیوای و ھەرمانكەردەی چی زەمینەینە كە یەھوا نەفرەتەش وەنە كەردەن.)"
                },
                {
                    "verse": 30,
                    "text": "دماو ئانەی لامەك تاتە‌و نوٙحی بؽ پەنج سەڎ و نەوەڎ و پەنج ساڵؽ تەر ژیوا و چا ماوەنە كوڕ و كناچەی تەریچش پەی جەئەڎێ بیؽ."
                },
                {
                    "verse": 31,
                    "text": "گردو عومرو لامەكی حۆڎ سەڎ و حەفتا و حۆڎ ساڵؽ بؽ كه ‌وەختێ مەرد."
                },
                {
                    "verse": 32,
                    "text": "دماوئانەی نوٙح عومرش پەنج سەڎ ساڵؽ بؽ بی بە تاتەو سامی و حامی و یافەتی."
                }
            ]
        },
        {
            "chapter": 6,
            "audio_link": "https://media.ipsapps.org/hac/hac-audio/GEN_006.mp3",
            "verses": [
                {
                    "verse": 1,
                    "text": "وەختێ ئینسانەكؽ دەسشا كەرد بە فرەبیەی سەرو ڕوەو زەمینیۆ كناچؽشا پەی پەیڎێ بیؽ."
                },
                {
                    "verse": 2,
                    "text": "پیا قەوەتەكؽ كە كوڕاو خوڎایشا پەنە واچؽنؽ، وەختێ دیشا كە كناچەكاو ئینسانی چنڎە جوانخاسؽنؽ ھەرپۆچی ژەنیشا چەنە ھ‌وٙرچنیؽ و ئاوردؽشا و كەردؽشا بە ھامسەرە پەی وؽشا."
                },
                {
                    "verse": 3,
                    "text": "ھەرپاسه یەھوا فەرماواش: (ڕوٙح‌و من ھەتاسەر چەنی ئینسانی ململانؽ مەكەروٙ چونكە مرایمروٙ، ھەرپۆچی عومرو ئینسانەكەی بوٙ بە سەڎ و ویس ساڵؽ.)"
                },
                {
                    "verse": 4,
                    "text": "جە روٙزگاری كوٙنەنە سەرو زەمینیۆ خەڵكانی دؽوئاسا بؽنؽ كە پەنەشا واچؽنؽ نەفیلیم چا ڕوٙزگارەنە دماوئانەی كە كوڕاو خوڎای چەنی كناچاو ئینسانی جوٙتؽ بیؽ، و وەچؽ كەتؽ و زلؽشا وستؽوە و بیؽ پا پاڵەوانا كە ھەر جە كوٙنۆ شوٙھرەتشا ھەن."
                },
                {
                    "verse": 5,
                    "text": "یەھوا دیش كە گردو ئینسانەكا فرە خراپؽنؽ، دڵ و ویرشا ھەر پەی خراپەی كؽشیوٙ."
                },
                {
                    "verse": 6,
                    "text": "ھەرپۆچی یەھوا دڵش ئؽشا و ناڕەحەت بی چانەی كە ئینسانش دروس کەردەن سەرو زەمینیۆ."
                },
                {
                    "verse": 7,
                    "text": "ئیتر یەھوا فەرماواش: (ئینسانی سەرو ڕوەو زەمینیۆ سەڕووە، و ھەرپاسە ئا ئاژەڵا و ئا خزنڎا‌ و ئا باڵداراو ئاسمانیچە كە دروسؽم كەردؽنؽ، وەروئانەی پەشیمانەنا جە دروس كەردەیشا.)"
                },
                {
                    "verse": 8,
                    "text": "بەڵام نوٙح ڕەزامەنڎی یەھوایش بەدەس ئاورد."
                },
                {
                    "verse": 9,
                    "text": "ئینەیچە توٙمارو ژیوای نوٙحیا، نوٙح ڕاس و دروس بؽ، و جە ڕوٙزگارو وؽشەنە بؽ گلەیی بؽ، نوٙح چەنی خوڎای ڕەفاقەتێوە فرە نزیكش بؽ."
                },
                {
                    "verse": 10,
                    "text": "نوٙح بی بە تاتەو یەرؽ كوڕا، بە نامەكاو سامی‌ و حامی‌ و یافەتی."
                },
                {
                    "verse": 11,
                    "text": "بەڵام گردو خەڵك‌و زەمینی وەرودەم‌و خوڎاینە گوناحكارؽ بؽنؽ و زڵم و ستەم گرد یاگێوەش گؽرتەبؽرە."
                },
                {
                    "verse": 12,
                    "text": "خوڎا دیش كە زەمین گەنڎەڵ بیەن، چونكە گردو دروس كریایەكا ڕاو خراپەیشا گؽرتؽنەنه ‌وەر."
                },
                {
                    "verse": 13,
                    "text": "هەرپۆچی خوڎا فەرماواش بە نوٙحی: (دمایی مارو بە گرد گیانڎارێوە و گرد ئینسانێوە چونكە گردو زەمینیشا پەڕكەردەن جە زڵم و ستەم، و منیچ چەنی زەمینی دلؽشانه ‌بەرو."
                },
                {
                    "verse": 14,
                    "text": "كەشتیێوە جە درەخت‌و سەروؽ پەی وؽڎ دروس كەرە و كەرەش بە چنڎ ژورێوە چەنی گردو پارچەكاش دیم‌و دلؽ و دیم‌و جبەریش بەقیرە سواقدە."
                },
                {
                    "verse": 15,
                    "text": "ئەپؽسە كە‌شتیەكەی دروس كەری، درؽژیەكەش سەڎ و پەنجا مەترؽ و پانیەكەش ویس و پەنج مەترؽ و بەرزیەكەش پانڎزە مەترؽ بوٙ."
                },
                {
                    "verse": 16,
                    "text": "پەنجەرێوە نیم مەتری دروس كەرە ھەرچوار دۆرو بنمیچ‌و كەشتیەكەیرە و بەرێوەیچ جە لاتەمو كەشتیەكەیۆ بنیەرە و كەشتیەكەی تەمامنە و كەرەش بە یەرؽ نھوٙمؽ، نھوٙم‌و واری نھوٙم‌و دلؽ ڕاسەی نھوٙم‌و سەری."
                },
                {
                    "verse": 17,
                    "text": "ئاگاڎاربە ئانا من‌ خەریكنا لافاو مارو مل‌و زەمینیرە پەی دلؽنەبەردەی ئا گردو گیانڎارە زینڎا كە ئینێ سەرو زەمینیۆ و ئا گیانڎارؽچە كە ئینێ چؽرو ئاسمانینە و ھەناسەو ژیوایشا چەنەن مرا."
                },
                {
                    "verse": 18,
                    "text": "بەڵام من عەھدو وەشەویسی چەنی توٙ بەسو، توٙ ملی دلؽ كەشتیەكەی چەنی ژەنەكؽت و كوڕەكات و وەیوەكاڎ."
                },
                {
                    "verse": 19,
                    "text": "جە گرد گیانڎارێوە و ئاژەلێوە زینڎەی جوٙتێ چەنی وؽڎ بەری دلؽ كەشتیەكەی جە نؽر و مؽڵؽ پەی ئانەی بە زینڎەیی چەنی وؽڎ بازیشاوە."
                },
                {
                    "verse": 20,
                    "text": "جە گردو ئا گیانڎارا كە مەیا پەی لایڎ تاوەكو بە زینڎەیی مەناوە، جە گردو باڵدارەكا جوٙتێ بەپاو جوٙرو وؽشا جە گردو ئاژەڵەكا جوٙتێ بەپاو جوٙرو وؽشا و جە گردو گیانڎارە خزنڎەكا جوٙتێ بەپاو جوٙرو وؽشا."
                },
                {
                    "verse": 21,
                    "text": "جە گرد جوٙرە خوٙراكێوە كە وریوٙ بەرەش و پەی وؽڎ ھورشگؽره،‌ تاوەكو بوٙبە واردە پەیتا و پەی ئاڎیشایچ."
                },
                {
                    "verse": 22,
                    "text": "نوٙح گردو ئا چؽواشە كەردؽ كە خوڎا فەرمانەش پەنەكەردەبؽ و ئەنجامش دێ."
                }
            ]
        },
        {
            "chapter": 7,
            "audio_link": "https://media.ipsapps.org/hac/hac-audio/GEN_007.mp3",
            "verses": [
                {
                    "verse": 1,
                    "text": "یەھوا بە نوٙحیش فەرماوا: (وؽت و خانەواڎەكەڎ لوٙدؽ دلؽ كەشتیەكەی چونكە چی ڕوٙزگارەنە تەنیا توٙ ڕاس و دروس بیەی وەرو دەمیمەنە."
                },
                {
                    "verse": 2,
                    "text": "جە ئاژەڵە پاكەكا حۆڎ جوٙتؽ پەی وؽڎ بەرە حۆڎ نؽرؽ و حۆڎ مؽڵؽ بەڵام جە ئاژەڵە نا پاكەكا جوٙتێ بەرە، نؽرێوە و مؽڵێوە."
                },
                {
                    "verse": 3,
                    "text": "ھەرپاسە جە گردو باڵدارەكاو ئاسمانی حۆڎ جوٙتؽ بەرە چەنی وؽڎ حۆڎ نؽرؽ و حۆڎ مؽڵؽ پەی ئاستەیۆ و پارؽزنای بەچكەكاشا سەرو زەمینیۆ."
                },
                {
                    "verse": 4,
                    "text": "چونكە دماو حۆڎ ڕوا تەری واران وارنو مل‌و زەمینیرە پەی ماوەو چل شەو و ڕوا و گردو ئا گیانڎارا كە دروسؽم كەردؽنؽ و ھەنؽ سەرو زەمینیۆ دلؽشانە بەرو.)"
                },
                {
                    "verse": 5,
                    "text": "نوٙح گردو ئا چؽواشە كەردؽ كە یەھوا فەرمانەش پەنە كەردەبؽ."
                },
                {
                    "verse": 6,
                    "text": "نوٙح عومرش شش سەڎ ساڵؽ بؽ وەختێ سەرو زەمینیۆ لافاوەكە ڕوەش دا."
                },
                {
                    "verse": 7,
                    "text": "نوٙح وؽش و ژەنەكؽش و كوڕەكؽش و وەیوەكاش لوێ دلؽ كەشتیەكەی وەرو ئاوەو لافاوەكەی."
                },
                {
                    "verse": 8,
                    "text": "جە ئاژەڵە پاكەكا و ئاژەڵە ناپاكەكا و باڵدارەكا و خزنڎەكا كە سەرو زەمینیۆنؽ،"
                },
                {
                    "verse": 9,
                    "text": "دوە دوەی ئامێ پەی لاو نوٙحی پەی دلؽ كەشتیەكەی بە نؽر و مؽڵؽوە ھەرپاجوٙرە كە خوڎا فەرمانەش بە نوٙحی كەردؽبؽ."
                },
                {
                    "verse": 10,
                    "text": "دماو حۆڎ ڕوا ئاوەو لافاوەكەی دەسش كەرد بە پوٙژنایرەی ڕوەو زەمینی."
                },
                {
                    "verse": 11,
                    "text": "جە شش سەڎەمین ساڵەو عومرو نوٙحینە جە حەڤەمین ڕوٙو مانگەو دوؽ و چا ڕوەنە، گردو سەرچەمەو ھەماراوەكاو ئاوەو چؽرو زەمینی تەقێوە و گردو كڵاوڕوٙچنەكاو ئاسمانی كریێوە."
                },
                {
                    "verse": 12,
                    "text": "واران وارای چل شەو و ڕوؽ سەرو زەمینیۆ درؽژەشكؽشا."
                },
                {
                    "verse": 13,
                    "text": "ھەر چا ڕوەنه كە وارانەكە دەسش پەنە كەرد نوٙح وؽش و ژەنەكؽش و كوڕەكؽش بەنامەكاو، سامی و حامی و یافەتی، و وەیوەكاش لوێ دلؽ كەشتیەكەی."
                },
                {
                    "verse": 14,
                    "text": "ھەرپاسە چا ڕوٙنە ئاڎؽ چەنی گردو گیانڎارە زینڎەكا بەپاو جوٙرو وؽشا و ئاژەڵە لینیەكا بەپاو جوٙرو وؽشا و گردو خزنڎەكا كە سەرو زەمینؽرە خزا بەپاو جوٙرو وؽشا و باڵدارەكا بەپاو جوٙرو وؽشا و گردو ئانیشا كە باڵؽشا ھەنؽ و پڕا، لوێ دلؽ كەشتیەكەی."
                },
                {
                    "verse": 15,
                    "text": "دوە دوەی ئامێ پەی لاو نوٙحی پەی دلؽ كەشتیەكەی، گردو ئا گیانڎارە زینڎا كە ھەناسەو ژیوایشا چەنەن."
                },
                {
                    "verse": 16,
                    "text": "دوە دوەی ئامێ پەی دلؽ كەشتیەكەی بە نؽر و مؽڵەوە جە گردو ئا گیانڎارە زینڎا كە پاجوٙرە خوڎا فەرمانەش كەردؽبؽ بە نوٙحی و شوٙنەو ئانەیرە یەھوا بەرەكەش سەر ژەنێ."
                },
                {
                    "verse": 17,
                    "text": "وەختێ واران و لافاوەكە پەی ماوەو چل ڕوا درؽژەشكؽشا، ئاوی ھوٙرئؽستە و كەشتیەكەش جە زەمینی ھوٙربڕی."
                },
                {
                    "verse": 18,
                    "text": "ئاوی فرە زیاڎش كەرد، بؽ ‌حەد و حیساب و ھوٙرلوا سەرو زەمینیۆ بە جوٙرێ كە كەشتیەكە كۆڎجمای سەرو ئاوەكؽوە."
                },
                {
                    "verse": 19,
                    "text": "ئنڎە ئاوی بەرزەبیۆ سەرو زەمینیۆ تاوەكو گردو ئا كەش‌ و كوە بەرزاشە پوٙژنێرە كە چؽرو ئاسمانینە بؽنؽ."
                },
                {
                    "verse": 20,
                    "text": "ئاوی زیاڎش كەرد و كەش‌ و كوٙش پوٙژنارە بە پیمانەو حۆڎ مەترا و نیمی."
                },
                {
                    "verse": 21,
                    "text": "ھەرپۆچی گردو ئا گیانڎارە زینڎا كە سەرو زەمینیۆ جوڵیؽنؽوە مەردؽ، جە ئاژەڵە كوٙییەكا و جە ئاژەڵە لینیەكا و جە باڵدارەكا و جە خزنڎەكا و جە مار و مؽروەكاو سەرو زەمینی و گردو ئینسانەكا،"
                },
                {
                    "verse": 22,
                    "text": "گردو ئانیشا كە سەرو زەمینیۆ بؽنؽ و ھەناسەو ژیوای لوتەشانە بؽ، مەردؽ."
                },
                {
                    "verse": 23,
                    "text": "ھەرپا‌سە خوڎا گردو ئا گیانڎارە زینڎا كە سەرو زەمینیۆ بؽنؽ سەڕیؽشۆ، ئیتر چە ئینسان بوٙ یان ئاژەڵ یان خزنڎە یان باڵدارەكا‌و ئاسمانی با، دلؽشەنە بەردؽ و تەنیا نوٙح و ئانؽ مەنؽوە كە چەنیش بؽنؽ دلؽ كەشتیەكەینە."
                },
                {
                    "verse": 24,
                    "text": "ئاوەكؽ سەرو زەمینیۆ مەنۆ پەی ماوەو سەڎ و پەنجا ڕوا."
                }
            ]
        },
        {
            "chapter": 8,
            "audio_link": "https://media.ipsapps.org/hac/hac-audio/GEN_008.mp3",
            "verses": [
                {
                    "verse": 1,
                    "text": "بەڵام خوڎا نوٙح و ئا گردو ئاژەڵە كوٙییا و ئاژەڵە لینیا كە دلؽ كەشتیەكەینە چەنیش بؽنؽ، ئامێوە ویرش، و ھەوێوەش كیانا پەی سەرو زەمینی و ئیتر وردە وردە ئاوەكؽ كەمش كەرد."
                },
                {
                    "verse": 2,
                    "text": "سەرچەمەو ھەماراوەكاو چؽر زەمینی وزیێرە،و كڵاوڕوٙچنەكاو ئاسمانیچ گیریێوە،بە بوٙنەو ئانەیۆ ئیتر وارانیچ جە ئاسمانۆ گیریاوە‌."
                },
                {
                    "verse": 3,
                    "text": "دماو سەڎ و پەنجا ڕوا، ئاوەكؽ وردە وردە خزاوه ‌دما و دەسش كەرد بە كەم بیەیۆ سەرو زەمینیۆ."
                },
                {
                    "verse": 4,
                    "text": "جە حەڤەمین روٙو مانگەو حۆتەمینە، كەشتیەكە سەرو كەشەكاو ئاراراتیۆ نیشتۆ."
                },
                {
                    "verse": 5,
                    "text": "تا مانگەو دەیەمی ئاوەكؽ یەكبین خزؽوەدما، ئیتر جە یوەم ڕوٙ مانگەو دەینە ورده ‌وردە لوتەو كەشەكا بەركۆتە."
                },
                {
                    "verse": 6,
                    "text": "ئینجا دماو چل ڕوا نوٙح ئا پەنجەرەشە كەردۆ كە جە كەشتیەكەنە دروسش كەردە بؽ."
                },
                {
                    "verse": 7,
                    "text": "و ئینجا قاژە سیاوێوەش كیاستە پەی جبەری و قاژە سیاوەكؽچ یەكبین ئؽ و لوؽ تا ئاوەكؽ سەرو زەمینیۆ وشكش كەرد."
                },
                {
                    "verse": 8,
                    "text": "دماو ئانەیە نوٙح جە كەشتیەكەوە كاوەترێوەش بەرەڵا كەردە پەی ئانەی بزانوٙ ئایا ئاوەو ڕوەو زەمینی وشكش كەردەن یان نا."
                },
                {
                    "verse": 9,
                    "text": "بەڵام كاوەترەكؽ یاگە پێوە وشكش نە ئؽستۆ تا چەنەش نیشوٙوە و سەیوٙوە چەنەش، ھەر پۆچی گؽڵاوە پەی لاو نوٙحی كە دلؽ كەشتیەكەینە بؽ، چونكە گردو زەمینی ئاوؽ پوٙژنابؽرە و ھەڕ و لیتە بؽ، و نوٙحیچ دەسش درؽژ كەرد و گؽرتەش باوشیشۆ و بەردەشۆ دلؽ كەشتیەكەی."
                },
                {
                    "verse": 10,
                    "text": "ھەرپۆچی حۆڎ ڕوؽتەر چەمەڕوانیش كەرد و دیسان كاوەترەكؽش بەرەڵا كەردۆ جە كەشتیەكەوە."
                },
                {
                    "verse": 11,
                    "text": "دەمەو وؽرەگا بؽ، كاوەترەكؽ گؽڵاوە پەی لاو نوٙحی، گەڵا زەیتونێوە تازەش دەنڎوكۆ بؽ، پانەیره ‌نوٙح زاناش كە ئاوەو ڕوەو زەمینی خزێنۆدما."
                },
                {
                    "verse": 12,
                    "text": "دیسان حۆڎ ڕوؽتەر چەمەڕوانیش كەرد و جارێتەر كاوەترەكؽش بەرەڵا كەردە، بەڵام ئی جارە كاوەترەكؽ نەگؽڵاوە پەی لاو نوٙحی."
                },
                {
                    "verse": 13,
                    "text": "جە یوەم ڕوٙو مانگەو یوٙی‌ و شش سەڎ و یوەمین ساڵەو عومرو نوٙ‌حینە ئاوەو زەمینی وشكەبیۆ و نوٙحیچ سەرقاپ‌و كەشتیەكەیش ھوٙرداوە و ھەرچواردۆرەرە دیا و دیش كە ئاوەكؽ وشكە بیؽنۆ سەرو ڕوەو زەمینیۆ."
                },
                {
                    "verse": 14,
                    "text": "جە ویس و حۆتەمین ڕوٙو مانگەو دوؽنە زەمین بەتەمامی وشك بیۆ."
                },
                {
                    "verse": 15,
                    "text": "ئینجا خوڎا فەرماواش بە نوٙحی:"
                },
                {
                    "verse": 16,
                    "text": "(كەشتیەكەنە لودؽ بەرۆ، وؽت و ژەنەكؽت و كوڕەكات و وەیوەكاڎ."
                },
                {
                    "verse": 17,
                    "text": "گردو ئا گیانڎارە زینڎا كە ئینێ چەنیڎ بارەشا بەرۆ، جە باڵدارەكا و جە ئاژەڵەكا و جە گرد خزنڎەكا كە سەرو زەمینؽرە خزا، تاوەكو سەرو زەمینیۆ زاوزؽ كەرا و فرؽبا و ڕەنگا زەمینی پەڕكەرا.)"
                },
                {
                    "verse": 18,
                    "text": "ئینجا نوٙح وؽش و ژەنەكؽش و كوڕەكؽش و وەیوەكاش كە چەنیش بؽنؽ كەشتیەكەنە لوێ جبەر."
                },
                {
                    "verse": 19,
                    "text": "گردو گیانڎارەكا و خزنڎەكا و باڵدارەكا و گردو ئانیشا كە سەرو زەمینیۆ جوڵیؽنؽوە ھەریوٙو بەپاو جوٙرو وؽشا كەشتیەكەنە ئامێ بەرۆ."
                },
                {
                    "verse": 20,
                    "text": "نوٙح قوربانگێوەش پەی یەھوای بنیاڎنیا و جە گرد باڵدارێوە پاكی و ئاژەڵێوە لینی و پاكیش ئاوردؽ و پؽسە قوربانی سوٙچنای سەرو قوربانگاكەیۆ كەردؽش قوٙربانی."
                },
                {
                    "verse": 21,
                    "text": "جا یەھوا بوەو قوربانیەكەیش كەردە و پەسەنڎش كەرد، ئیتر دڵ‌و وؽشەنە فەرماواش: (ھەرچەنڎە ئینسان ھەر جە عومرو زاڕوٙڵەییۆ دڵش پەی خراپەی مڎوٙوەنە، بەڵام من جارێتەر بەبوٙنەو ئینسانیۆ نەفرەتە وەنەو زەمینی مەكەرو، و جارێتەر نمەو ھەرچی گیانڎارؽ زینڎؽ ھەنؽ دلؽشانەبەرو ھەر پؽسە چەنی كەردم."
                },
                {
                    "verse": 22,
                    "text": "ھەتا زەمین مەنوٙ توٙم شانای و درەوكەردەی و سەردا و گەرما و زمسان و ھامن و شەو و ڕوٙیچ مەنا.)"
                }
            ]
        },
        {
            "chapter": 9,
            "audio_link": "https://media.ipsapps.org/hac/hac-audio/GEN_009.mp3",
            "verses": [
                {
                    "verse": 1,
                    "text": "خوڎا نوٙح و كوڕەكؽش بەرەكەڎدارؽش كەردؽ و پەنەش فەرماوێ: (بەرەكەڎدارؽ بیدؽ و فرؽ بیدؽ و زەمینی پەڕكەردؽ."
                },
                {
                    "verse": 2,
                    "text": "با تەرسە‌و شمە نیشوٙ وەنەو گردو گیانڎارەكاو زەمینی و گردو باڵدارەكاو ئاسمانی و گرد گیانڎارێوە كە سەرو زەمینیۆ جوڵیوٙوە، و ھەرپاسە ماساواو بەحریچ، چونكە ئاڎؽ گردشا وزیێنؽ وەرو دەساتا."
                },
                {
                    "verse": 3,
                    "text": "گردو گیانڎارە زینڎەكا با بە واردە پەی شمە، ھەرچەنی گیواوی سەوزم دێندؽ پەنە و ھەرپاسە ئیسەیچ گرد چؽوێتا مڎەو پەنە پەی واردەی."
                },
                {
                    "verse": 4,
                    "text": "بەڵام گوٙشتێوە مەوەردؽ كە ھەڵای ونە‌و ژیوایش چەنەنە."
                },
                {
                    "verse": 5,
                    "text": "ئینە دادوەری منا ئەگەر ونەو ئینسانێوە مجیوٙ ئانە بؽ شك من داواو مەرگ‌و ون مجەكەی كەرو جا ئیتر ون مجەكە ئاژەڵ یان ئینسان بوٙ یان قۆمش بوٙ، ئانە من داواو مەرگیش كەرو."
                },
                {
                    "verse": 6,
                    "text": "ھەركەسێوە ونەو ھەر ئینسانێوە مجوٙ، بە دەس‌و ئینسانی ونیش مجیوٙوە، چونكە خوڎا ئینسانش سەرو شؽوەو وؽش دروس كەردەن."
                },
                {
                    "verse": 7,
                    "text": "بەڵام بەنسبەت‌و شمەوە بەرەكەڎدارؽ بیدؽ و فرؽ بیدؽ و زەمینی پەڕكەردؽ.)"
                },
                {
                    "verse": 8,
                    "text": "خوڎا به نوٙحیش فەرماوا و بە كوڕەكاش كە چەنیش بؽنؽ:"
                },
                {
                    "verse": 9,
                    "text": "(ئانا من عەھدو وؽم چەنی شمە و چەنی وەچەكاتا بەسو،"
                },
                {
                    "verse": 10,
                    "text": "و تەنانەڎ چەنی گردو ئا گیانڎارا كە چەنیتانؽ و چەنی‌ باڵدارەكا و ئاژەڵە لینیەكا و گردو ئا گیانڎاراو زەمینی كە چەنی شمە جە كەشتیەكەنە زیێرە، و ھەرپاسە گردو گیانڎارە زینڎەكاو زەمینی."
                },
                {
                    "verse": 11,
                    "text": "من عەھدو وؽم چەنی شمە بەسو، و ئیتر ھیچ گیانێوە زینڎە دلؽنه ‌مەبەرو بە لافاو و چێدمای لافاوێوە چانە ڕوەمەڎوٙ كە زەمینی وؽران كەروٙ.)"
                },
                {
                    "verse": 12,
                    "text": "و خوڎا فەرماواش: (ئینەیچە نیشانؽ ئا عەھدەینە كە بەین‌و وؽم و شمەنە بەسوش و بەین‌و گردو ئا گیانڎارە زینڎانە كە ئینێ چەنیتا و عەھدێوە ھەتاھەتایین پەی وەچەكاو دماو وؽتا."
                },
                {
                    "verse": 13,
                    "text": "پلورەوارانؽ وؽم دلؽ ھەورەكانە منیەورە پەی ئانەی بوٙ بە‌ نیشانؽ ئا عەھدەیه ‌كە ئینا بەین‌و من و ئا خەڵكا‌یچەنە كە سەرو زەمینیۆ ژیوا."
                },
                {
                    "verse": 14,
                    "text": "وەختێ ھەورم ئاورد مل‌و زەمینیرە، پلورەوارانؽ دلؽ ھەورینە‌ بەرگنوٙ."
                },
                {
                    "verse": 15,
                    "text": "من پابەنڎ بو پا عەھدەیۆ كە ئینا بەین‌و من و شمە و گرد گیانڎارێوە زینڎەینە، كە جارێتەر ئاوی لافاوێوە چانە دروس مە كەروٙ كە گرد گیانێوە زینڎە دلؽنەبەروٙ."
                },
                {
                    "verse": 16,
                    "text": "ھەروەختێ پلورەوارانؽ دلؽ ھەورەكانە بوٙ منیچ یەكبین پابەنڎ بو پا عەھدە ھەتاھەتاییەیۆ كە ئینا بەین‌و خوڎای و ئینسانی و تەنانەڎ گرد جوٙرە گیانڎارێوە زینڎەینە سەرو زەمینیۆ.)"
                },
                {
                    "verse": 17,
                    "text": "خوڎا بە نوٙحیش فەرماوا: (ئینە نیشانؽ ئا عەھدەینە كە چەسپنێنەم بەین‌و وؽمەنە و بەین‌و ئینسانی و تەنانەڎ بەین‌و گردو ئا گیانڎارە زینڎایچەنە كە ئینێ سەرو زەمینیۆ.)"
                },
                {
                    "verse": 18,
                    "text": "كوڕەكاو نوٙحی كە چەنیش بؽنؽ جە كەشتیەكەنە زیێرە، سام‌ و حام‌ و یافەت بؽنؽ. حام تاتەو كەنعانی بؽ."
                },
                {
                    "verse": 19,
                    "text": "ئینؽ یەرە كوڕەكاو نوٙحی بؽنؽ و چؽڎیشاوە گردو خەڵكەكاو دنیێ پەیڎابیؽ."
                },
                {
                    "verse": 20,
                    "text": "ئینجا نوٙح بی بە ھیتیار و مؽوێوەش نیارە."
                },
                {
                    "verse": 21,
                    "text": "ئینجا جە شەراب‌و ھەنگورەكؽش واردۆ، سەروەش بی و دلؽ چاڎرەكؽشەنە وؽش ڕووت كەردۆ."
                },
                {
                    "verse": 22,
                    "text": "حام كە تاتەو كەنعانی بؽ، تاتەش دیش به ‌ڕوتی و لوا و واتش بە دوە برایەكاش كە جبەرۆ بؽنؽ."
                },
                {
                    "verse": 23,
                    "text": "بەڵام سام و یافەت پارچێوە خامشا ھوٙ‌رگؽرت و وستشا سەرو شاناشا و بە پەشتاو پەشتؽ لوێ چوەر و ڕوتیەكەو تاتەیشا پوٙژناشارە و لاشاھوٙركەرد پەی ئانەی ڕوتیەكەو تاتەیشا نەوینا."
                },
                {
                    "verse": 24,
                    "text": "وەختێ نوٙح جە سەروەشیەكەیش بەخەبەرئاما، زاناش كە كوڕە وچكلەكەش چؽشش پەنە كەردە بؽ."
                },
                {
                    "verse": 25,
                    "text": "ھەرپۆچی واتش: (به نەفرەڎ بوٙ كەنعانی كوڕم، با بوٙ چؽر دەسە و بەنڎەو برایەكاش.)"
                },
                {
                    "verse": 26,
                    "text": "ھەرپاسە واتش: (ستایش بوٙ پەی یەھوای خوڎاو سامی و با كەنعان بوٙبە بەنڎەش."
                },
                {
                    "verse": 27,
                    "text": "با خوڎا مەنتؽقەو یافەتی فراوان كەروٙ و دلؽ چاڎرەكاو سامینە ژیووٙ و كەنعانیچ بوٙ بە بەنڎەش.)"
                },
                {
                    "verse": 28,
                    "text": "دماو لافاوەكەی نوٙح یەرە سەڎ و پەنجا ساڵؽ ژیوا."
                },
                {
                    "verse": 29,
                    "text": "ھەرپۆچی عومرو نوٙحی نوٙسەڎ و پەنجا ساڵؽ بؽ وەختێ مەرد."
                }
            ]
        },
        {
            "chapter": 10,
            "audio_link": "https://media.ipsapps.org/hac/hac-audio/GEN_010.mp3",
            "verses": [
                {
                    "verse": 1,
                    "text": "ئیسەیچ ئینە توٙمارو وەچەكاو كوڕاو نوٙحین: سام و حام و یافەت كە دماو لافاوەكەیۆ پەیشا پەیڎێبیؽ."
                },
                {
                    "verse": 2,
                    "text": "كوڕەكاو یافەتی: گوٙمەر، ماگوٙگ، مادەی، یاوان، توباڵ، مەشەك و تیراس."
                },
                {
                    "verse": 3,
                    "text": "كوڕەكا‌و گوٙمەری: ئەشكەناز، ڕەئفەت و توٙگەرما."
                },
                {
                    "verse": 4,
                    "text": "كوڕەكاو یاوانی: ئەلیشا، تەرشیش، كیتیم و ڕوٙدانیم."
                },
                {
                    "verse": 5,
                    "text": "چینیشاوە خەڵك‌و كەناراوەكا پەی خاك‌و وؽشا پرشوبڵاوؽ بیؽوە، ھەریوٙشا بەپاو زوان‌و وؽش و عەشرەت‌و وؽش و نەتەوەو وؽش."
                },
                {
                    "verse": 6,
                    "text": "كوڕەكاو حامی: كوش، میسرام، پوت و كەنعان."
                },
                {
                    "verse": 7,
                    "text": "كوڕەكاو كوشی: سەبا، خەڤیلا، سەبتا، ڕامە و سەبتكا. كوڕەكاو ڕامەی: شیبا و دیدان."
                },
                {
                    "verse": 8,
                    "text": "و ھەرپاسە كوش نەمروڎش پەی پەیڎابی كە بی بە جەنگاوەرێوە ‌ قودرەڎمەنڎ سەرو زەمینیۆ."
                },
                {
                    "verse": 9,
                    "text": "و ئاڎ سەیاڎێوە بەتوانا بؽ وەرودەم یەھواینە، ھەرپۆچی وچیان: (پؽسەو نەمروڎی سەیاڎی بەتوانای وەرودەم‌و یەھواینە.)"
                },
                {
                    "verse": 10,
                    "text": "سەرەتاو شانشینەكەیش دروسبیەبؽ جە، بابلی و ئەرەكی و ئەكەدی و كەلنؽ جە خاك‌و شینعا‌ری."
                },
                {
                    "verse": 11,
                    "text": "چا خاكۆ لوا پەی سەر زەمین‌و ئاشوری، و شارەكاو نەینەوای و ڕەحوٙبوٙتعؽر و كالەحش بنیاڎنیێ."
                },
                {
                    "verse": 12,
                    "text": "و شارو ڕەسە‌نیش دروس كەرد كە گنوٙ بەین‌و نەینەوای و كالەحی كه ‌شارە گۆرەكەن."
                },
                {
                    "verse": 13,
                    "text": "میسرام بی بە تاتەو لودیەكا و ئانەمیەكا و لەھابیەكا و نەفتوحیەكا،"
                },
                {
                    "verse": 14,
                    "text": "پەتروسیەكا و كەفتوٙریەكا و كەسڵوٙخیەكایچ، ئینجا كەسڵوٙخیەكایچ فەڵەستیەكؽشا وستؽوە."
                },
                {
                    "verse": 15,
                    "text": "و كەنعان بی بە تاتەو سەیدونی كە نوٙبەرەكەش بؽ، و شوٙنیشەرە حیتیچ"
                },
                {
                    "verse": 16,
                    "text": "ھەرپاسە یەبوٙسیەكؽ و ئەموٙریەكؽ و گرگاشیەكؽ،"
                },
                {
                    "verse": 17,
                    "text": "و حیفیەكؽ و عەرقیەكؽ و سینیەكؽ،"
                },
                {
                    "verse": 18,
                    "text": "و ئەرفادیەكؽ و چیماریەكؽ و حە‌ماتیەكؽچش وستؽوە. دماو ئانەیە عەشرەتەكاو كەنعانی پرشوبڵاوؽ بیؽوە."
                },
                {
                    "verse": 19,
                    "text": "حدودو كەنعانیەكا دەس پەنە كەروٙ جە سەیدونۆ تا گرار و ھەتا غەزە جە غەزەوە ھەتا سەدوٙم و عاموره و ئەدما و چەبوٙئیم، ھەتا لاشەع."
                },
                {
                    "verse": 20,
                    "text": "ئینؽ ئا وەچؽ بؽنؽ كە جە حامیۆ كۆتؽوە، بەپاو عەشرەتەكاشا و بەپاو زوانەكاشا و بەپاو مەنتؽقەكاشا و بەپاو نەتەوەیشا."
                },
                {
                    "verse": 21,
                    "text": "سام كە براگۆرەو یافەتی بؽ، بی بە باباگۆرەو گردو وەچەكاو عؽبەری."
                },
                {
                    "verse": 22,
                    "text": "كوڕەكاو سامی: ئیلام و ئاشور و ئەرفەكشاد و لود و ئارام بؽنؽ."
                },
                {
                    "verse": 23,
                    "text": "و ‌كوڕەكاو ئارامی: عوٙچ و حوٙل و گەتەر و مەشەك بؽنؽ."
                },
                {
                    "verse": 24,
                    "text": "ئەرفەكشاد تاتەو شالە‌خی بؽ و شالەخیچ تاتەو عؽبەری بؽ."
                },
                {
                    "verse": 25,
                    "text": "عؽبەر بی بە تاتەو دوؽ كوڕا كە یوە‌‌مشا نامؽش پەڵەگ بؽ چونكە جە زەمان‌و ئاڎینە زەمین بەشكریا و دوەمیچشا نامؽش یوٙكتان بؽ."
                },
                {
                    "verse": 26,
                    "text": "یوٙكتان تاتەو ئی كوڕا بؽ: ئەلموٙداد و شەلەف و حەچەرماڤە‌ت و یارەح"
                },
                {
                    "verse": 27,
                    "text": "و ھەدوٙرام و ئوٙزاڵ و دؽقلە"
                },
                {
                    "verse": 28,
                    "text": "و عوٙباڵ و ئەبیمایل و شەبا"
                },
                {
                    "verse": 29,
                    "text": "ئوٙفیر و خەڤیلا و یوٙباب، گردو ئینیشا كوڕاو یوٙكتانی بؽنؽ."
                },
                {
                    "verse": 30,
                    "text": "ئیسە یاگؽ ئەوانیشتەبیەیشا دەس پەنەكەروٙ جە میشاوە تا ڕوٙژھەڵات‌و كەش و كوەكاو سەفەری."
                },
                {
                    "verse": 31,
                    "text": "ئانؽ وەچەكاو سامی بؽنؽ، بەپاو عەشرەتەكاشا و بەپاو زوانەكاشا و بەپاو مەنتؽقەكاشا و بەپاو نەتەوەیشا."
                },
                {
                    "verse": 32,
                    "text": "ئەئینؽ ئا خؽڵؽ بؽنؽ كە جە كوڕاو نوٙحیۆ كۆتؽوە بەپاو توٙمارو وەچەكاشا جە نەتەوەكاشانە، و چاڎیشاوە نەتەوەكؽ سەرو زەمینیۆ بڵاوؽ بیؽوە دماو لافاوەكەی."
                }
            ]
        },
        {
            "chapter": 11,
            "audio_link": "https://media.ipsapps.org/hac/hac-audio/GEN_011.mp3",
            "verses": [
                {
                    "verse": 1,
                    "text": "ئیسەیچ خەڵك‌و سەرزەمینی زوانێوەشا بؽ و شؽوێوە قسەكەردەیچشا بؽ."
                },
                {
                    "verse": 2,
                    "text": "ئینجا وەختێ كوٙچشا كەرد ڕوەو ڕوٙژھەڵات، دەشتایێوەشا ئؽستۆ جە خاك‌و شینعا‌رینە و چاگە ئەوانیشتؽ بیؽ."
                },
                {
                    "verse": 3,
                    "text": "ئینجا بە یوٙترینیشا واڎ: (بەیدؽ با خشتؽ دروسؽ كەرمؽ و جوان سورؽشاكەرمؽوە پەی ئانەی ڕەقؽبا پؽسە تەوەنا.) و قیرەیچشا بەكارئاورده پەی بەین‌و خشتەكا ‌جیاتی ھەڕؽ."
                },
                {
                    "verse": 4,
                    "text": "ھەرپاسە واتشا: (بەیدؽ با شارێوە پەی وؽما دروس كەرمؽ چەنی بورجێوە ‌بەرزی كە سەرەش بڎوٙ وەنەو فەلەكی، و نامێوەیچ منیەیمؽ وؽماوە پەی ئانەی پرش و بڵاوؽ نەبیمؽوە سەرو ڕوەو‌ زەمینیرە.)"
                },
                {
                    "verse": 5,
                    "text": "ھەرپۆچی یەھوا پەی وینای شارەكەی و بورجه بەرزەكەی كە خەڵكەكەی دروسؽ كەردؽبؽنؽ، ئامارەوار پەی سەرو زەمینی."
                },
                {
                    "verse": 6,
                    "text": "یەھوا فەرماواش: (بڎیە ئانا ئاڎؽ یوٙنؽ و بە زوانێوە قسؽ كەرا، ئینە سەرەتاو ھەرمانە‌كؽشانە و ھیچ چؽوێوه ‌مەتاووٙ ڕاشا وەنە گؽروٙ چانەی كە گەرەكشا بوٙ كەراش."
                },
                {
                    "verse": 7,
                    "text": "ھەرپاسە خوڎا واتیچش: (بەیدؽ با بلمؽرە وار پەی ئانەی زوانشا شؽونمؽ، تاوەكو ھیچ خانەواڎێوە جە زوان‌و یانەھامساكەیش نەیاووٙنە.)"
                },
                {
                    "verse": 8,
                    "text": "ئینجا یەھوا چاگۆ پرش و بڵاوؽش كەردێ ڕوەو زەمینیره، ھەرپۆچی وازشائاورد جە دروس كەردەی شارەكەی."
                },
                {
                    "verse": 9,
                    "text": "ھەرپۆچی نامؽ شارەكەی نریا بابل، چونكە چاگۆ یەھوا زوان‌و گردو زەمینیش شؽونا، ھەر چاگەیچۆ یەھوا پرش و بڵاوؽش كەردێ ڕوەو سەرو گردو زەمینیرە."
                },
                {
                    "verse": 10,
                    "text": "ئیسەیچ ئینە توٙمارو وەچەكاو سامین: دوؽ ساڵؽ دماو لافاوەكەی، وەختێ سام عومرش سەڎ ساڵؽ بؽ، بی بە تاتەو ئەرفەكشادی."
                },
                {
                    "verse": 11,
                    "text": "دماو پەیڎابیەی ئەرفەكشادی، سام پەنج سەڎ ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 12,
                    "text": "وەختێ ئەرفەكشاد عومرش سی و پەنج ساڵؽ بؽ، بی بە تاتەو شالە‌خی."
                },
                {
                    "verse": 13,
                    "text": "دماو پەیڎابیەی شالە‌خی، ئەرفەكشاد چوار سەڎ و یەرؽ ساڵؽ تەر ژیوا و بی بە تاتەو كوڕ و كناچەی تەری."
                },
                {
                    "verse": 14,
                    "text": "وەختێ شالە‌خ عومرش سی ساڵؽ بؽ، بی بە تاتەو عؽبەری."
                },
                {
                    "verse": 15,
                    "text": "دماو پەیڎابیەی عؽبەری، شالە‌خ چوار سەڎ و یەرؽ ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 16,
                    "text": "وەختێ عؽبەر عومرش سی و چوار ساڵؽ بؽ، بی بە تاتەو پەڵەگی."
                },
                {
                    "verse": 17,
                    "text": "دماو پەیڎابیەی پەڵەگی، عؽبەر چوار سەڎ و سی ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 18,
                    "text": "وەختێ پەڵەگ عومرش سی ساڵؽ بؽ، بی بە تاتەو ڕەعوی."
                },
                {
                    "verse": 19,
                    "text": "دماو پەیڎابیەی ڕەعوی پەڵەگ دوە سەڎ و نوٙ ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 20,
                    "text": "وەختێ ڕەعو عومرش سی و دوؽ ساڵؽ بؽ، بی بە تاتەو سەروٙگی."
                },
                {
                    "verse": 21,
                    "text": "دماو پەیڎابیەی سەروٙگی، ڕەعو دوە سەڎ و حۆڎ ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 22,
                    "text": "وەختێ سەروٙگ عومرش سی ساڵؽ بؽ، بی بە تاتەو ناحوٙری."
                },
                {
                    "verse": 23,
                    "text": "دماو پەیڎابیەی ناحوٙری، سەروٙگ دوە سەڎ ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 24,
                    "text": "وەختێ ناحوٙر عومرش ویس و نوٙ ساڵؽ بؽ، بی بە تاتەو تارؽحی."
                },
                {
                    "verse": 25,
                    "text": "دماو پەیڎابیەی تارؽحی، ناحوٙر سەڎ و نوٙزە ساڵؽ تەر ژیوا، و بی بە تاتەو كوڕ و كناچەی تەری."
                },
                {
                    "verse": 26,
                    "text": "وەختێ تارؽح عومرش حەفتا ساڵؽ بؽ، بی بە تاتەو ئەبرامی و ناحوٙری و ھارانی."
                },
                {
                    "verse": 27,
                    "text": "ئیسەیچ ئینە توٙمارو وەچەكاو تارؽحین: تارؽح بی بە تاتەو ئەبرامی و ناحوٙری و ھارانی. و ھارانیچ بی بە تاتەو لوتی."
                },
                {
                    "verse": 28,
                    "text": "ھاران وەڵؽ تارؽحی تاتەیشەنه ‌دلؽ كلدانیەكانە جە شارو ئوری مەرد، چا خاكەنە كە ھین‌و كەسەكاشا."
                },
                {
                    "verse": 29,
                    "text": "ئەبرام و ناحوٙر ھەر دویشا ژەنیشا ئاوردە، ژەنەكؽ ئەبرامی نامؽش سارای بؽ، ژەنەكؽ ناحوٙریچ نامؽش میلكەو كناچؽ ھارانی بؽ، كە ھاران تاتەو میلكەی و یەسكەی بؽ."
                },
                {
                    "verse": 30,
                    "text": "سارایؽ ئوٙجاخكوٙرە بؽ و زاڕوٙڵەش نە بؽ."
                },
                {
                    "verse": 31,
                    "text": "تارؽح ئەبرامی كوڕش و لوتی كوڕەزاش كە كوڕ‌و ھارانی بؽ، چەنی سارایؽ وەیوؽش كە ژەنەو ئەبرامی كوڕیش بؽ، گردش بەردؽ پؽوەرە جە شارو ئورو كلدانیەكاوە كۆتؽ ڕا تاوەكو بلا پەی خاك‌و كەنعانی. بەڵام لاشا دا و ئامێ شارو حارانی كە دوربؽ جە كەنعانیۆ چاگە ئەوانیشتؽ بیؽ."
                },
                {
                    "verse": 32,
                    "text": "ئینجا تارؽح عومرش دوە سەڎ و پەنج ساڵؽ بؽ كه ‌وەختێ جە شارو حارانینە مەرد."
                }
            ]
        },
        {
            "chapter": 12,
            "audio_link": "https://media.ipsapps.org/hac/hac-audio/GEN_012.mp3",
            "verses": [
                {
                    "verse": 1,
                    "text": "ئیسەیچ یەھوا بە ئەبرامیش فەرماوا: (خاكەكەت"
                },
                {
                    "verse": 2,
                    "text": "جا كەروڎ بە میللەتێوە گۆره، ‌"
                },
                {
                    "verse": 3,
                    "text": "ئانیشا بەرەكەڎ دارؽ كەرو كە بەرەكەڎدارڎ كەرا،"
                },
                {
                    "verse": 4,
                    "text": "ئیتر ئەبرام لوا پا جوٙرە كە یەھوای فەرمانەش پەنە كەردەبؽ. و لوتیچ چەنیش لوا، و ئەبرام عومرش حەفتا و پەنج ساڵؽ بؽ وەختێ شارو حارانیش جیائاست."
                },
                {
                    "verse": 5,
                    "text": "ئەبرام سارایؽ ژەنیش و لوتی برازاش و گردو ئا چؽوا كە كوٙش كەردؽبؽنێ و ئا خەڵكایچە كە بەدەسش ئاوردؽبؽنؽ جە شارو حارانینە بەردؽش و لوا بە مەخسەڎو یاوای بە خاك‌و كەنعانی، ھەرپۆچی سەرئەنجام یاوێ خاك‌و كەنعانی."
                },
                {
                    "verse": 6,
                    "text": "ئەبرام دلؽ خاكەكەیرە ڕەڎ بی ھەتاوەكو یاوا درەخت‌و نەرەكەو موٙرەی كە مەنتؽقێوە بؽ جە شەكیمەنە، چا وەختەنە ھەڵای كەنعانیەكؽ جە خاكەكەنە ژیوؽنؽ."
                },
                {
                    "verse": 7,
                    "text": "یەھوا وؽش بەروست پەی ئەبرامی و فەرماواش: (ئی خاكەی مڎەو بە وەچەكاڎ.) و ئەبرامیچ قوربانگێوەش پەی یەھوای دروس كەرد، كە پەیش بەركۆڎ."
                },
                {
                    "verse": 8,
                    "text": "چاگەیچۆ كوٙچش كەرد و واڕاشوٙ ڕوەو کوەكاو ڕوٙژھەڵات‌و بێتئؽلی و چاڎرەكؽش ھوٙرش دێ. بێتئؽل كۆتەبؽ ڕوٙژئاواشۆ و عایچ کۆتەبؽ ڕوٙژھەڵاتشۆ و چاگە قوربانگێوەش پەی یەھوای دروس كەرد و ھاوارش ئۆ نامؽ یەھوای كەرد."
                },
                {
                    "verse": 9,
                    "text": "دماو ئانەی ئەبرام بەردەوامبی جە كوٙچ كەردەی ڕوەو مەنتؽقەو نەقەبی."
                },
                {
                    "verse": 10,
                    "text": "چا وەختەنە جە خاكەكەنە وشكەساڵی و گرانیێوە فرە قورس ڕوەش دا، و ئەبرام كوٙچش كەرد و لوا ڕوەو میسر پەی ئانەی چاگە بە ئاوارەیی مەنوٙوە، چونكە وشكەساڵی و گرانیەكە فرە قورس بؽ جە خاكەكەنە."
                },
                {
                    "verse": 11,
                    "text": "وەختێ نزیكؽ بیؽوە جە میسری ئەبرام واتش بە سارایؽ ژەنؽش: (من مزانو كە توٙ ژەنێوە ڕوخسار جوانەنی."
                },
                {
                    "verse": 12,
                    "text": "ئا وەختە میسریەكؽ ویناڎ چەنی من و ماچا: [ئینؽ ژەنەكؽشەنە.] ھەرپۆچی من كوشا بەڵام توٙیچ بەزینڎەیی مازاوە."
                },
                {
                    "verse": 13,
                    "text": "ھەرپۆچی واچەشا پەنە كە توٙ واڵؽ منەنی پەی ئانەی بەخاسی ھوٙرس ‌و نیشتم چەنی كەرا و بەبوٙنەو توٙوە گیانم بەزینڎەیی مەنوٙوە.)"
                },
                {
                    "verse": 14,
                    "text": "وەختێ ئەبرام لوا دلؽ میسری خەڵك‌و میسری سارایؽشا دیە كە فره ‌جوانەنە."
                },
                {
                    "verse": 15,
                    "text": "وەختەكارێ دارودەسەكەو فؽر‌عەونی جوانی سارایؽشا وینا باسشا كەرد پەی فؽرعەونی، و‌ دماتەر بەردەشا پەی یانەو فؽرعەونی."
                },
                {
                    "verse": 16,
                    "text": "و فؽرعەونیچ بەخاسی ھوٙرس و نیشتش كەرد چەنی ئەبرامی وەرو خاترەو سارایؽ، ھەرپۆچی گەلە و گاوەل و وڵاخؽ و حوشترؽ و كارەكەرؽ و خزمەڎكارؽش دێ بە ئەبرامی."
                },
                {
                    "verse": 17,
                    "text": "بەڵام یەھوا بە بوٙنەو سارایؽ ژەنەو ئەبرامیۆ فؽرعەون و خانەواڎەكەش توش‌و نەوەشی و بەڵای سەختیش كەردؽ."
                },
                {
                    "verse": 18,
                    "text": "ھەرپۆچی فؽرعەون كیاناش شوٙنەو ئەبرامیرە و چەنەش پەرسا: (ئینە چؽش بؽ بەمنڎ كەرد؟ چی پەنەڎ نەواتا كە ئاڎە ژنیتەنە؟"
                },
                {
                    "verse": 19,
                    "text": "و پەی چؽشی واتڎ‌: [ئاڎە واڵؽمە‌نە؟] تاوەكو منیچ بەروش و گەرەكم بوٙ كەروش بە ژەنەو وؽم، ھا ئانە ژەنەكؽڎ دەسش گؽره ‌و لوە.)"
                },
                {
                    "verse": 20,
                    "text": "ئینجا فؽرعەون فەرمانەش كەردە بە دارودەسەكەیش كە ئەبرام و ژەنەكؽش و ھەرچؽوێوە كە بؽشا بەردشا بەرۆ جە میسرەنە."
                }
            ]
        },
        {
            "chapter": 13,
            "audio_link": "https://media.ipsapps.org/hac/hac-audio/GEN_013.mp3",
            "verses": [
                {
                    "verse": 1,
                    "text": "ھەرپۆچی ئەبرام وؽش و ژەنەكؽش و ھەرچیێ كە بؽش سەرەوكویؽ بیؽوە جە میسرۆ ڕوەو نەقەب و لوتیچشا چەنی بؽ."
                },
                {
                    "verse": 2,
                    "text": "ئەبرام فرە دوٙڵەمەنڎ بؽ جە گەله ‌و گاوەل و ئاڵتون و زیویچەنە."
                },
                {
                    "verse": 3,
                    "text": "مەنزڵ بە مەنزڵ واڕاشۆ جە نەقەبۆ تا بێتئؽل تا ئا یاگؽ ئەوەڵ جاری كە چاڎرەكؽش ھوٙردێبؽ جە بەین‌و شارو بێتئؽلی و شارو عاینە."
                },
                {
                    "verse": 4,
                    "text": "پەی یاگؽ قوربانگاكەیش كە ئەوەڵ جار دروسش كەردەبؽ، و چاگە ئەبرام ھاوا‌رش كەرد ئۆ یەھوای."
                },
                {
                    "verse": 5,
                    "text": "ھەرپاسە لوتیچ كە چەنی ئەبرامی لوؽ، گەلە و گاوەل و چاڎرؽش بؽنؽ."
                },
                {
                    "verse": 6,
                    "text": "زەمینەكە نەتاوؽ ئاڎیشا ھوٙر گؽروٙ چونكە گەلە و گاوەلەكەشا فرە بؽ و لەوەڕگاكه ‌بەش‌و ھەردویشا نەكەرؽ ھەرپۆچی نەتاواشا پؽوەرە ژیوا."
                },
                {
                    "verse": 7,
                    "text": "ململانؽ و گرفت دروس بی جه ‌بەین‌و شوانەكاو ئەبرامی و شوانەكاو لوتینە، و جە ھەمان وەختیچەنە كەنعانیەكؽ و پؽرؽزیەكؽ جە خاكەكە‌نە ژیوؽنؽ."
                },
                {
                    "verse": 8,
                    "text": "ئینجا ئەبرام بە لوتیش واڎ: (با ململانؽ و گرفت دروس نەبوٙ بەینما‌نە و بەین‌و شوانەكامانە چونكە ئؽمە قۆمؽنمؽ."
                },
                {
                    "verse": 9,
                    "text": "ئانە نیا‌ خاكەكە ئینا وەرو دەمیتە‌نە؟ ھەرپۆچی تكاڎ وەنە كەرو جیابۆ چەنەم. ئەگەر توٙ لای ڕاسەرە بلی من لای چەپەرە ملو، و ئەگەر توٙ لای چەپەرە بلی من لای ڕاسەرە ملو.)"
                },
                {
                    "verse": 10,
                    "text": "لوت سەرەش ھوٙربڕی و تەماشەو دەر و دەشتەكە‌و ئوردنیش كەرد و دیش كە زەمینەكەش وەراوا پؽسەن باخ‌و یەھوای و پؽسەبؽ زەمین‌و میسری كه ‌درؽژبوٙوە ڕوەو چوٙعەر. ئینە وەختێ بؽ وەڵؽ ئانە‌ینە یەھوا شارو سەدوٙمی و عامورەی وؽران كەروٙ."
                },
                {
                    "verse": 11,
                    "text": "لوت گردو خاك‌و دۆروبەرو ڕوٙخانەو ئوردنیش پەی وؽش ھوٙرچنی، و كوٙچش كەرد جە ڕوٙژھەڵاتۆ ئیتر وەرو ئینەیە ھەردویشا جە یوٙترینی جیێ بیؽوە."
                },
                {
                    "verse": 12,
                    "text": "ئەبرام جە خاك‌و كەنعانینە ئەوا‌نیشتە بی و لوتیچ جە شارەكاو دۆروبەرو ڕوٙخانەو ئوردنینە ئەوانیشتەبی و چاڎرەكؽش ھوٙرشدێ ڕوەو سەدوٙم."
                },
                {
                    "verse": 13,
                    "text": "ئیسەیچ ھەرپۆچی خەڵك‌و سەدوٙمی فرە بەڎ ئەخلاق و گوناحكارؽ بؽنؽ دەرھەق بە یەھوای."
                },
                {
                    "verse": 14,
                    "text": "دماو ئانەی كە لوت جه ‌ئەبرامی جیابیۆ، یەھوا بە ئەبرامیش فەرماوا: (سەرەڎ ھوٙربڕە و چا یاگؽنە كە ئینایش چەنە بڎیە ڕوەو شارو زەفوٙنی و بڎیە ڕوەو نەقەب و بڎیە ڕوە و ڕوٙژھەڵات و بڎیە ڕوەو بەحر."
                },
                {
                    "verse": 15,
                    "text": "چونكە گردو ئا زەمینا كە توٙ وینیشا مڎە‌وشا بە توٙ و به ‌وەچەكاو توٙ پەی ھەمیشەی."
                },
                {
                    "verse": 16,
                    "text": "وەچەكایچڎ پؽسەھەسارەكاو ئاسمانی پەنه ‌كەرو ئەگەر ھەركەسێوە تاواش ھەسارەكاو ئاسمانی بژماروٙ، تاووٙ وەچەكاو توٙیچ بژماروٙ."
                },
                {
                    "verse": 17,
                    "text": "ھورزه ‌و لوە دلؽ زەمینەكەیرە گؽڵه ‌بە درؽژی و پانی زەمینەكەی چونكە گردی مڎەو به ‌توٙ.)"
                },
                {
                    "verse": 18,
                    "text": "ئیتر ئەبرامیچ كوٙچش كەرد و چاڎرەكؽش جه ‌نزیك‌و نەرەكاو مەمرؽنە ھوٙردێ جە شارو حەبروٙنینە، و چاگە قوربانگێوەش پەی یەھوای دروس كەرد."
                }
            ]
        },
        {
            "chapter": 14,
            "audio_link": "https://media.ipsapps.org/hac/hac-audio/GEN_014.mp3",
            "verses": [
                {
                    "verse": 1,
                    "text": "پاسە ڕ‌وەش دا، كە جه ‌سەروەخت‌و ئەمرافەل‌و پاشاو شینعا‌ری و ئەریوٙك پاشاو ئەڵاساری و كدارلائوٙمەر پاشاو ئیلامی و تیدعال پاشاو گوٙئیمی."
                },
                {
                    "verse": 2,
                    "text": "ئینؽ جەنگشا بەرپا كەرد جەورانوەر‌و بەرەعی كە ‌ پاشاو سەدوٙمی بؽ و بیر‌شەع كە پاشاو عامورەی بؽ و شینئاب‌ كە پاشاو ئەدمای بؽ و شیمڤەر كە ‌پاشاو چەبوٙئیمی بؽ، چەنی پاشاو شارو بەلەعی كە چوٙعەرا."
                },
                {
                    "verse": 3,
                    "text": "گردو ئا پەنج پاشایا كوٙبیؽوه و یوٙشاگؽرت جە دوٙڵەو سؽدیمینە كە ئیساتؽ پەنەش وچیوٙ بەحری مەردە."
                },
                {
                    "verse": 4,
                    "text": "پەی ماوەو دوانڎزە ساڵا، خزمەت‌و كدارلائوٙمەریشا كەردە بؽ، بەڵام جە ساڵەی سؽنڎزەمینەنە، چەنەش ھوٙرگؽڵێوە و وەرەوڕوش مدرێوە."
                },
                {
                    "verse": 5,
                    "text": "جە ساڵەو چواردەمینینه،‌ كدارلائوٙمەر وؽش و ئا پاشێ كە چەنیش بؽنؽ ئاما و داش وەنەو ئی پاشایا، كە ئینؽ نامەكؽشانؽ و ئینؽ حوكمڕانیەكؽشانؽ: ڕەفائیەكا جه ‌عەشتاروٙت قەرنیمەنە، ھەرپاسە زوٙزیەكؽ جە ھام و ئؽمیەكؽ جە شاڤؽ قیریاتەیم،"
                },
                {
                    "verse": 6,
                    "text": "و حوٙریەكؽ جە كەش‌ و كوەكاو سێعیرینە ھەتاوەكو ئؽلپاران كە نزیكا جە چوٙڵەوانیۆ."
                },
                {
                    "verse": 7,
                    "text": "ئینجا گؽڵێوە و لوێ پەی عەینمیشپاتی كە قادؽشا و‌ گردو مەنتؽقەو عەمالؽقەكاشا داگیركەرد. ھەرپاسه،‌ چەنی گردو مەنتؽقەو ئەموٙریەكا كە ئەوانیشتؽ حەچەچوٙن تاماری بؽنؽ."
                },
                {
                    "verse": 8,
                    "text": "ئینجا پاشاو سەدوٙمی و پاشاو عامورەی و پاشاو ئەدمای و پاشاو چەبوٙئیمی و پاشاو بەلەعی كە شارو چوٙعەرین، ئامێ بەرۆ و جە دوٙڵەو سؽدیمینە قەتارەشا بەست پەی جەنگی. دژو ئاڎیشا،"
                },
                {
                    "verse": 9,
                    "text": "كە ئاڎیچؽ كدارلائوٙمەر پاشاو ئیلامی و تیدعال پاشاو گوٙئیمی و ئەمرافەل پاشاو شینعا‌ری و ئەریوٙك پاشاو ئەڵاساری بؽنؽ، چوار پاشێ چەنی پەنج پاشا‌یا وەرەوڕو یوٙترینی مدرێوە."
                },
                {
                    "verse": 10,
                    "text": "چا وەختەیچەنە، دوٙڵەو سؽدیمی پەڕەبؽ جە چاڵە قیرؽ و ھەردوی پاشێكؽ سەدوٙم و عامورەی ڕەمێ و كۆتؽ دلؽ چاڵە قیرەكا. و پاشێكؽ تەرؽ و ئا خەڵكایچە كه چەنیشا بؽنؽ ‌ڕزگارشابی و ڕەمێ ڕوەو كەشەكا."
                },
                {
                    "verse": 11,
                    "text": "ئینجا ئا چوار پاشێ كە سەدوٙم و عامورەشا داگیركەرد، ھەرچی كەل و پەل و واردەمەنی بؽ چەنی وؽشا بەردشا و لوێ."
                },
                {
                    "verse": 12,
                    "text": "ھەرپاسە لوت‌و برازاو ئەبرامی كە ئەوانیشتە‌و سەدوٙمی بؽ، دەسگیرشا كەرد و چەنی كەل ‌و پەلەكاش بەردشا و لوێ."
                },
                {
                    "verse": 13,
                    "text": "كەسێوە كە جە جەنگەكەنە ڕزگارش بیەبؽ، ئاما پەی لاو ئەبرامی عیبرانی ئا ئەبرامەی كە دلؽ دارە گۆرەكا‌و مەمرؽنە ژیوؽ كە مڵك‌و مەمرؽ بؽنؽ. گردو ئا چؽواشە گؽڵنێوە پەی ئەبرامی كە ڕوەشادابؽ. مەمرؽ ئاموٙری چەنی برایەكاش كە نامؽشا ئەشكوٙڵ و عانؽر بؽنؽ ھامپەیمانؽ ئەبرامی بؽنؽ."
                },
                {
                    "verse": 14,
                    "text": "وەختێ ئەبرام ژنیش برازاكەش دەسگیركریان، بانگەوازش كەرد پەی سەروازەكاش ئانؽ كە یانەكەشەنە پەیڎێبیؽبؽنؽ و فؽرؽ جەنگی كریێبؽنؽ و یەرە سەڎ و ھەژدەكەسؽ بؽنؽ ئینجا كۆڎ شوٙنەو دژمنەكاش و ڕاوەش نیێ تاوەكو دان."
                },
                {
                    "verse": 15,
                    "text": "وەختێ كە شەوە ئامارە پیێكؽش دەسەبەشش كەردؽ و كەردؽش بە چنڎ بەشێوە، و ھەڵمەتەش بەردە سەرو دژمنەكاش و دێش وەنه ‌و ڕاوەش نیێ تا حوٙڤا كە گنوٙ لای سەری دیمەشقیۆ."
                },
                {
                    "verse": 16,
                    "text": "جا گردو ئا چؽوا و ئا كەلوپەلایچه و‌ ھەرپاسە لوتی برازایچش و گردو ئا ژەنایچە كە بە دیلی بریێبؽنؽ گردش ئاوردؽوە."
                },
                {
                    "verse": 17,
                    "text": "ئینجا دماو ئانەی كە ئەبرام گؽڵاوە جە ماڕای لەشكرو كدارلائوٙمەری و ھامپەیمانەكاش، پاشاو سەدوٙمی ئاما بە‌رۆ پەی دوٙڵە‌و شاڤؽ پەی خؽرئامای كەردەی ئەبرامی جە دوٙڵەو شاڤؽنە، كە بە دوٙڵەو پاشایەكا ئەشناسیێنە."
                },
                {
                    "verse": 18,
                    "text": "و ھەرپاسە مەلیكساڎەق كە پاشاو شارو شالیمی بؽ و كاھین‌و خوڎای ھەرەبەرزی بؽ ئاما و نان و شەرابش چەنی وؽش ئاورد."
                },
                {
                    "verse": 19,
                    "text": "و داواو بەرەكەتیش كەردە پەی ئەبرامی و واتش: (با خوڎای ھەرەبەرز كە دروس كەرو ئاسمان و زەمینیا بەرەكەڎدارڎ كەروٙ."
                },
                {
                    "verse": 20,
                    "text": "ستایش پەی خوڎای ھەرەبەرزی كە دژمنەكؽڎ دێش دەستۆ.) ئەبرامیچ، جە دەیەك‌و ئا چؽوا كە دەسش كۆتؽبؽنؽ، داش بە مەلیكساڎەقی."
                },
                {
                    "verse": 21,
                    "text": "ئینجا پاشاو سەدوٙمی بە ئەبرامیش واڎ: (پیێكؽم پەیم گؽڵنۆ بەڵام كەل‌ و پەلەكا پەی وؽڎ بەرە.)"
                },
                {
                    "verse": 22,
                    "text": "بەڵام ئەبرام جواب‌و پاشا‌و سەدوٙمیش داوە و واتش: (قەسەمم واردەن بە یەھوای خوڎای ھەرەبەرزی كە دروسكەرو ئاسمانی و ‌زەمینیا."
                },
                {
                    "verse": 23,
                    "text": "ھیچ چؽو‌ێ چا كەل‌ و پەلا‌و توٙ مەبەرو تەنانەڎ ئەگەر تاڵە نەیێوە بوٙ یان قەیتا‌نێوە پاڵەیا، پەی ئانەی نەواچی: [من ئەبرامم دوٙڵەمەنڎ كەردەن.]"
                },
                {
                    "verse": 24,
                    "text": "من ھیچ چؽوێ پەی وؽم مەبەرو تەنیا ئانە نەبوٙ كە گەنجەكا واردەن و ‌ئا پیێچە كە چەنیم ئامێنؽ كە عانؽر و ئەشكوٙڵ و مەمرؽنؽ، ڕاشا‌دە با بەش‌و وؽشا بەرا.)"
                }
            ]
        },
        {
            "chapter": 15,
            "audio_link": "https://media.ipsapps.org/hac/hac-audio/GEN_015.mp3",
            "verses": [
                {
                    "verse": 1,
                    "text": "دماو ئانەی كە ئی چؽوؽ ڕوەشادا، وشەو یەھوای جە ڕاو وەحیؽوە ئاما‌ پەی ئەبرامی و فەرماواش: (ئەبرام مەتەرسە، من سپەرو توٙنا‌ و عؽوەزاڎ فرە گۆرؽ بوٙ.)"
                },
                {
                    "verse": 2,
                    "text": "ھەرپۆچی ئەبرام بە یەھوای گۆرەیش واتش: (عؽوەزاو چؽشیم مڎەیۆ كە من وؽم ئوٙجاخكوٙر‌نا و میراتبەرو یانەكەیچم ئەلیعازەری دیمەشقیا.)"
                },
                {
                    "verse": 3,
                    "text": "و‌ (ئانە با بزانی ھیچ ئوٙجاخێوەیچڎ نەڎانا پەنە، و ئا خزمەڎكارەی كە جە یانەكەمەنە پەیڎابیەن، ئاڎ بوٙبە میرات بەرم.)"
                },
                {
                    "verse": 4,
                    "text": "دماو ئانەی وشەو یەھوایش پەی ئاما و فەرماواش: (ئینە مەبوٙ بە میراتبەرڎ، بەڵام ئانەی كە جە مازیتۆ بەرمشوٙ،ئاڎ بوٙ به ‌میراتبەرڎ.)"
                },
                {
                    "verse": 5,
                    "text": "و خوڎایچ ئەبرامش بەرد بەرۆ و پەنەش فەرماوا: (تەماشە‌و ئاسمانی كەرە و ھەسارەكا بژمارە بزانە تاوی؟) و پەنە‌یچش فەرماوا: (وەچەكؽڎ پی جوٙرەبا.)"
                },
                {
                    "verse": 6,
                    "text": "ھەرپاسە ئەبرام باوڕش بە یەھوای ئاورد و یەھوایچ ئینەشە بە ڕاسودروسی پەی نیارە."
                },
                {
                    "verse": 7,
                    "text": "و یەھوا بە ئەبرامیش فەرماوا: (من یەھوانا ئا یەھوا كە توٙش جە شارو ئورو كلدانیەكا‌نه ئاوردی بەرۆ، پەی ئانەی ئی زەمینەتە بڎوٙ پەنە بە میرات پەی وؽڎ.)"
                },
                {
                    "verse": 8,
                    "text": "ھەرپاسە ئەبرام واتش: (ئەی یەھوای گۆرەم من چەنی بزانو كە ئی زەمینەیە بە میرات بەرو.)"
                },
                {
                    "verse": 9,
                    "text": "ھەرپۆچی یەھوا پەنەش فەرماوا: (ماڎام من قەولم دان چەنی توٙ عەھد بەسو، ئانە نەوەژنێوە یەره ‌ساڵؽ و چتیرێوە یەرە ساڵؽ و بەرانێوە یەرە ساڵە و كوكوختیێوە و كاوەترێوەم پەی بارە.)"
                },
                {
                    "verse": 10,
                    "text": "ئینجا ئەبرام گردو ئینیشا‌شە ئاوردؽ پەی یەھوای و لتؽش كەردؽ دلؽ ڕاسەنە و ھەر لتێوەش جەوەرانوەرو لتەكەی تەریۆ نیارە، بەڵام باڵدارەكؽش لتؽ نەكەردؽ."
                },
                {
                    "verse": 11,
                    "text": "و قاڵاوە گوٙشت وەرەكؽ ئامێرە وار پەی سەرو لاكەكا، بەڵام ئەبرام بەرش كەردؽ."
                },
                {
                    "verse": 12,
                    "text": "وەختێ وەرەتاو خەریك بؽ بلوكە‌لەرە، ئەبرام وەرمێوە قوڵش كۆڎ پوٙرە و تاریكیێوە تەرسنا‌كش ئاما ملەرە."
                },
                {
                    "verse": 13,
                    "text": "ئینجا خوڎا بە ئەبرامیش فەرماوا‌: (بەدڵنیایی وەچەكؽڎ جە خاك‌و بؽگانەكانە دەربەدەرؽ با و كەراشا چؽردەسه. ‌و پەی ماوەو چوارسەڎ ساڵا زڵمشا وەنەكەرا."
                },
                {
                    "verse": 14,
                    "text": "بەڵام من سزاو ئا میللەتەیە مڎەو كە ئاڎ‌یشا كەرا چؽردەسە و دماو ئانەیە ئاڎ‌یچؽ بە دەسكۆ‌تێوە فرەوە مەیا بەرۆ دلؽشانە."
                },
                {
                    "verse": 15,
                    "text": "بەڵام توٙ به ئاشتی گؽڵیۆ پەی لاو باو‌باپیراڎ، و جە عومرێوە خاسەنە ئەسپەردەكریەی."
                },
                {
                    "verse": 16,
                    "text": "ئینجا چوار وەچؽ درؽژەكؽشوٙ كە نزیكەو چوار سەڎ ساڵا كەروٙ تاوەكو ڕوٙڵەكؽڎ گؽڵاوه ‌پەی ئؽگەی، چونكە كاسەو خراپەكاری ئەموٙریەكا كە خاكەكەنە ژیوا، نەیاوان پەڕی تا سزاشا دەو.)"
                },
                {
                    "verse": 17,
                    "text": "ئینجا وەختێ وەرەتاو لوا كەلەرە، تاریكنا‌شەرە و كتوپڕ تەنورێوە دوكەڵینە و چڵوٙسكێوە ئامێ و بەین‌و لاكەكارە ویەردؽ."
                },
                {
                    "verse": 18,
                    "text": "ئینجا چا ڕوٙنە یەھوا قەولش دا بە ئەبرامی و فەرماواش: (ئی زەمینەیە مڎەو بە وەچەكاو توٙ، كە دەس پەنە كەروٙ جە ڕوٙخانەو میسریۆ تا ڕوٙخانە گۆرەكە كە فوراتا،"
                },
                {
                    "verse": 19,
                    "text": "چانیشا‌یچە زەمین‌و قؽنیەكا ‌و قەنؽزیەكا و قەدموٙنیەكاڎ مڎە‌وپەنە،"
                },
                {
                    "verse": 20,
                    "text": "و ھەرپاسە زەمین‌و حیتیەكا و پؽرؽزیەكا و ڕەفائیەكایچڎ مڎەو پەنە،"
                },
                {
                    "verse": 21,
                    "text": "و چەنی زەمین‌و ئەموٙریەكا و كەنعانیەكا و گرگاشیەكا و یەبوٙسیەكا پەی توٙ.)"
                }
            ]
        },
        {
            "chapter": 16,
            "audio_link": "https://media.ipsapps.org/hac/hac-audio/GEN_016.mp3",
            "verses": [
                {
                    "verse": 1,
                    "text": "چا سەروەختانە، سارایؽ ژەنەو ئەبرامی ئوٙجاخكوٙرە بؽ و زاڕوٙڵەش نەبؽ، بەڵام كارەكەرێوه میسریە‌ش‌ بؽ و نامؽش ھاجەرؽ بؽ."
                },
                {
                    "verse": 2,
                    "text": "سارایؽ بە ئەبرامیش واڎ: (ئانا یەھوای بؽبەشەش‌ كەردؽنا جە زاڕوٙڵە بیەی، تكاڎ وەنە كەرو چەنی كارەكەرەكؽم بوسە، بەشكیم ئاڎە تاووٙ زاڕوٙڵێوەم پەی وزوٙوە،) ئەبرامیچ بەگوٙش‌و سارایؽش كەرد."
                },
                {
                    "verse": 3,
                    "text": "دماو ده ‌ساڵا ئەوانیشتەبیەی ئەبرامی جه ‌خاك‌و كەنعانینە، سارایؽ ژەنەو ئەبرامی كارەكەرەكؽ میسریش كە ھاجەرؽ‌ بؽ، ئاوردەش و داش بە ئەبرامی مؽردیش پەی ئانەی بوٙ بە ژەنیش."
                },
                {
                    "verse": 4,
                    "text": "ئیتر ئەبرامیچ چەنی ھاجەرؽ وت و ئاڎیچە لەمەش پەڕەبیە. وەختێ زاناش كە لە‌مەش پەڕەنە، نازاش وؽشەرە و ‌ بە چەمؽ سوكؽ تەماشەو خاتونەكؽ وؽش كەردش."
                },
                {
                    "verse": 5,
                    "text": "سارایؽ بە ئەبرامیش واڎ: (با دەینم گنوٙ گەردەنڎ، چونكە وؽم ھاجەرؽ خزمەڎكارەم دایم پەنە پەی ئانەی بوٙ بە ژەنیڎ، بەڵام ئاڎە وەختێ زاناش لەمەش پەڕەنە، سوكەبیا وەرو چەماشۆ با یەھوا دادگایی بەین‌و من و توٙ كەروٙ.)"
                },
                {
                    "verse": 6,
                    "text": "ئەبرامیچ جواب‌و سارایؽش داوە و واتش: (ئانا ھاجەرؽ كارەكەرەڎ كە ئینا چؽرو دەساتەنە،) چؽشڎ گەرەكا پەنەش كەرە، ئیتر سارایؽچ بەخراپی ھوٙرس و نیشتش چەنی كەردە، ھەرپۆچی ئاڎیچە وەرو دەساشەنە ڕەما و لوا.‌"
                },
                {
                    "verse": 7,
                    "text": "ئینجا فریشتێوە یەھوای ھاجەرؽش ئؽستۆ لاو ھانێوەنە سەرو ڕاو شوریۆ جە چوٙڵەوانینە."
                },
                {
                    "verse": 8,
                    "text": "فریشتەكەیچ بە ھاجەرؽش واڎ: (ئۆ ھاجەرؽ كارەكەرەكؽ سارایؽ چكوٙوە ئامێنی و پەی كوٙگەی ملی؟) ئاڎیچە جوابش داوە و واتش: (جە ڕوەو خاتونەكؽم سارایؽوە ڕەمێنا.)"
                },
                {
                    "verse": 9,
                    "text": "فریشتەكەو یەھوایچ پەنەش واتە: (گؽڵۆ پەی لاو خاتونەكؽڎ و ملكەچە به پەیش.)"
                },
                {
                    "verse": 10,
                    "text": "و ھەرپاسه فریشتەكەو یەھوای پەنەش واتە: (وەچەكاڎ ئنڎە فرؽ كەرو كه ‌كەس نەتاووٙ بژماروٙشا.)"
                },
                {
                    "verse": 11,
                    "text": "و فریشتەكەو یەھوای پەنەیچش واتە:"
                },
                {
                    "verse": 12,
                    "text": "ئاڎ بوٙ به ‌پیێوە سەربەست،"
                },
                {
                    "verse": 13,
                    "text": "ئینجا ئاڎیچە نامێوەش نیا ئۆ یەھوای كە قسؽش پەی كەرؽ و واتش: (توٙ ئا خوڎانی كە وینی)، چونكە بە وؽش واتش: (ئایا ھەڵای من ئینانؽ چێ دماو ئانەی ئا خوڎامه ‌دیەن كە من وینوٙ؟)"
                },
                {
                    "verse": 14,
                    "text": "ھەرپۆچی نامؽ بیرەكؽچ نریێنە بیرەو لەحەیڕوٙئی یانؽ بیرەو ئا خوڎا زینڎەیەی كە منش دیا، و گنوٙ بەین‌و قادؽشی و بارەدی."
                },
                {
                    "verse": 15,
                    "text": "و ھاجەرؽ كوڕێوەش بی پەی ئەبرامی، و ئەبرامیچ ئا كوڕەی كە جە ھاجەرؽ بیەبؽش نامؽش نیا ئیسماعیل."
                },
                {
                    "verse": 16,
                    "text": "ئەبرام عومرش ھەشتا و شش ساڵؽ بؽ وەختێ ھاجەرؽ ئیسماعیلش بی پەیش."
                }
            ]
        },
        {
            "chapter": 17,
            "audio_link": "https://media.ipsapps.org/hac/hac-audio/GEN_017.mp3",
            "verses": [
                {
                    "verse": 1,
                    "text": "ئانا وەختێ ئەبرام عومرش نەوەڎ و نوٙ ساڵؽ بؽ، یەھواش پەی بەركۆت و فەرماواش: (من خوڎای باڵادەسنا وەرو دەمیمەنە ژیوە بؽ گلەیی و كەموكوڕی."
                },
                {
                    "verse": 2,
                    "text": "ھەرپۆچی عەھدێوە بەسو بەین‌و وؽمەنه و ‌توٙنە، و وەچەكایچڎ فرە فرؽ كەرو.)"
                },
                {
                    "verse": 3,
                    "text": "دماو ئانەی ئەبرام لوا چوٙكەرە و تەوؽڵەش وستەش سەرو زەمینی، و خوڎایچ فەرماواش:"
                },
                {
                    "verse": 4,
                    "text": "(ئانا من عەھدێوەڎ چەنی بەسو كە بی بە تاتەو چنڎەھا میللەتا."
                },
                {
                    "verse": 5,
                    "text": "ئیتر چێ دمای نامؽڎ مەبریوٙ بە ئەبرام، بەڵكو بە ئیبراھیم، چونكە كەردەنیم بە تاتەو چنڎەھا میللەتا."
                },
                {
                    "verse": 6,
                    "text": "بؽ ئەنڎازە بەرەكەڎ دارڎ كەرو، و وەچەكاڎ فرە فرؽ كەرو و كەروشا بە چنڎەھا میللەتؽ و پاشێكؽچ جە توٙوە گناوە."
                },
                {
                    "verse": 7,
                    "text": "عەھدو وؽم بەسو چەنی توٙ و وەچەكاڎ دماو وؽڎ، عەھدێوە ھەتاھەتایی، كە بو بە خوڎا‌و توٙ و خوڎاو ‌وەچەكاڎ دماو وؽڎ."
                },
                {
                    "verse": 8,
                    "text": "ئا خاكەی كە توٙ چەنەش غەریب و ئاوارەنی مڎەوش بە توٙ و بە وەچەكاڎ دماو وؽڎ، گردو خاك‌و كەنعانی پؽسە میراتێوە ھەتاھەتایی و منیچ بو بە خوڎاشا.)"
                },
                {
                    "verse": 9,
                    "text": "و خوڎا فەرماواش: (توٙیچ ئەی ئیبراھیم عەھدەكەیم پارؽزنە وؽڎ چەنی وەچەكاڎ دماو وؽڎ و وەچەو وەچەكایچڎ."
                },
                {
                    "verse": 10,
                    "text": "ئینەیچ عەھدەكەما بەین‌و من و شمە و بەین‌و وەچەكاو دماو شمە‌نه ‌پارؽزندؽش كە گرد نؽرینێوە دلؽ وؽتانە خەتەنە كەردؽ."
                },
                {
                    "verse": 11,
                    "text": "مشیوٙ گرد نؽرینێوەتا خەتەنه ‌كریوٙ، و ئینەیچە بوٙ بە نیشانؽ ئا عەھدەیە كە ئینا بەین‌‌و من و شمەنە."
                },
                {
                    "verse": 12,
                    "text": "گرد نؽرینێوە كە عومرش ھەشت ڕوؽن مشیوٙ خەتەنەش كەری بە درؽژایی وەچەكاڎ،ئانؽ كه ‌ئینێ دلؽ خانەواڎەكەیتەنە و ئانؽچە كە بؽگانؽنؽ و جە خەڵكی تەریڎ سانێنؽ بە زیو و جە یانەكەتەنە پەیڎێ نەبیؽنؽ، چەنی وەچەكاشا مشیوٙ خەتەنەشا كەری."
                },
                {
                    "verse": 13,
                    "text": "بەدڵنیایی مشیوٙ گردو ئانیشا جە یانەكەتەنە پەیڎێ بیؽنؽ یان ئانیشایچە كە بە زیو سانێنؽڎ خەتەنەشا كەری، ئینەیچە عەھدێوە ‌ھەتاھەتایی منا‌ جە لاشەو شمەنە."
                },
                {
                    "verse": 14,
                    "text": "ئەگەر ھەر نؽرینێوە كە خەتەنە ‌نەكریابوٙ، بڕیوٙرە چا خەڵكا كە پەیمانەكؽ گؽروٙشاوە، چونكە عەھدەكەو منش ماڕان.)"
                },
                {
                    "verse": 15,
                    "text": "و خوڎا بە ئیبراھیمیش فەرماوا: (ئیسە‌ولای، ژەنەكؽڎ مەچڕە سارایؽ بەڵكو چڕەش سارا."
                },
                {
                    "verse": 16,
                    "text": "و بەرەكەڎدارەش كەرو و چاڎؽوە كوڕێوەڎ پەنە بەخشو، و كەروش بە ئەڎاو میللەتا و چاڎؽوە پاشێكؽ گناوە.)"
                },
                {
                    "verse": 17,
                    "text": "و ئیبراھیم كۆڎ ڕوەرە و دەسش كەرد خوای و دڵ‌و وؽشەنە واتش: (ئایا پیێوە عومرش یاوابوٙ سەڎ ساڵؽ چەنی زاڕوٙڵەش بوٙ؟ ئایا سارا كە عومرش نەوەڎ ساڵؽن چەنی زاڕوٙڵەش بوٙ؟)"
                },
                {
                    "verse": 18,
                    "text": "ئیبراھیم بە خوڎایش واڎ: (وەشڵەی ئیسماعیل وەرو دەم‌و توٙنە ژیوێ.)"
                },
                {
                    "verse": 19,
                    "text": "و خوڎایچ فەرماواش: (ئانا جە سارێ ژەنؽتۆ‌ كوڕێوەڎ پەنە بەخشو و نامؽش منیەی ئیسحاق. و عەھدو وؽمش چەنی بەسو عەھدێوە ھەتاھەتایی چەنی وەچەكاش دماو وؽش."
                },
                {
                    "verse": 20,
                    "text": "و جەبارەو ئیسماعیلیچۆ، گوٙشم جە داواكاریەكەیڎ بؽ، بەڕاسی بەرەكەڎدارش كەرو و فرە فرەش كەرو و كەروش بە تاتەو دوانڎزە سەروٙكا و كەروش بە میللەتێوە گۆرە."
                },
                {
                    "verse": 21,
                    "text": "بەڵام من عەھدو وؽم بەسو چەنی ئیسحاقی كە سارا بوٙش پەی توٙ ساڵێ تەر ئی وەختە.)"
                },
                {
                    "verse": 22,
                    "text": "وەختێ خوڎا چەنەبیۆ جه ‌قسە كەردەی چەنی ئیبراھیمی، ئیبراھیمش جیا ئاست و بەرزبیۆ پەی ئاسمانی."
                },
                {
                    "verse": 23,
                    "text": "ئیتر ئیبراھیم ئیسماعیلی كوڕ‌ش بەردش و چەنی گردو ئا نؽرینا كە یانەكەشەنە پەیڎێ بیؽبؽنؽ و ئانیشایچە كە بە زیو سانێبؽنؽش خەتەنەش كەردؽ پا جوٙرە كە خوڎای پەنە فەرماوابؽ."
                },
                {
                    "verse": 24,
                    "text": "و ئیبراھیم عومرش نەوەڎ و نوٙ ساڵؽ بؽ وەختێ خەتەنەكریا."
                },
                {
                    "verse": 25,
                    "text": "و ئیسماعیلی كوڕش سؽنڎزە ساڵؽ بؽ وەختێ خەتەنەكریا."
                },
                {
                    "verse": 26,
                    "text": "و ھەر چا ڕوٙنە، ئیبراھیم و ئیسماعیلی كوڕ‌ش خەتەنە كریێ."
                },
                {
                    "verse": 27,
                    "text": "و ھەر چا ڕوٙنە گردو ئا نؽرینا كە یانەكەشەنە پەیڎێ بیؽبؽنؽ و ئانیشایچە كە بە زیو سانێبؽنؽش جە بؽگانەكا چەنی ئاڎی خەتەنە كریێ."
                }
            ]
        },
        {
            "chapter": 18,
            "audio_link": "https://media.ipsapps.org/hac/hac-audio/GEN_018.mp3",
            "verses": [
                {
                    "verse": 1,
                    "text": "وەختێ ئیبراھیم دلؽ چەق‌و بەرەو چاڎرەكؽشەنە نیشتەبؽرە وەرو شەراو گەرماو نیمەڕوٙیۆ چی وەختەنە یەھوا دلؽ نەرەكاو مەمرؽنە وؽش پەی بەروست."
                },
                {
                    "verse": 2,
                    "text": "وەختێ سەرەش ھوٙربڕی و دیش یەرؽ پیێ مدرێنؽرە ئؽڎیچ ‌ ھوٙرئؽست و ڕەما ڕوەو ئاڎیشا و لوا چوٙكەره ‌وە‌رو دەمیشانە پەی خؽرئامای كەردەیشا."
                },
                {
                    "verse": 3,
                    "text": "و واتش: (تكاتا وەنه ‌كەرو ئەی گۆرەم ئەگەر منڎ وەشگەرەكنا سەرو خزمەڎكارەكەیتەرە مەویەرە،"
                },
                {
                    "verse": 4,
                    "text": "با كوچالێ ئاوی بێ و قاچەكاتا شوٙردؽ و بنەو درەختەكەیچەنە پاڵ دەیدؽوە."
                },
                {
                    "verse": 5,
                    "text": "با تیكە نانێوە بێ و وەرو دڵیتا پەنەش گؽردؽ و جا درؽژە دەیدؽ بە ڕێكؽتا، چونكە شمە پەی لاو خزمەڎكارەكەو وؽتا ئامێندؽ.) ئاڎیچؽ واتشا: (ئانەی كە واتڎ كەرەش.)"
                },
                {
                    "verse": 6,
                    "text": "ئیتر ئیبراھیم بە پەلە لوا دلؽ چاڎرە‌كؽ و واتش بە سارێ ژەنؽش: (زوكەرە یەرؽ سیزؽ كە كەروٙ حۆڎ كیلوؽ و نیم ھاردی كەرەشا بە نان.)"
                },
                {
                    "verse": 7,
                    "text": "ئیبراھیم بە پەلە ڕەما پەی دلؽ گەلە و گاوەلەكەیش و گوٙرەكێوە ناسك و قەڵەوش ئاورد و داش دەس‌و خزمەڎكارەكەیشۆ پەی ئانەی بەپەلە خزمەڎكارەكە ئاماڎەش كەروٙ پەیشا."
                },
                {
                    "verse": 8,
                    "text": "ئینجا كەرؽ و سیراج و شوٙت و ئا گوٙرەكەیچە كە نریابؽسەر ئاوردش و وەرو دەمیشانە نیاشەرە ‌و وؽچش چؽرو درەختەكەینە مدراره ‌چەنیشا و ئاڎیچؽ نانشا وارد."
                },
                {
                    "verse": 9,
                    "text": "دماو ئانەی چەنەشا پەرسا و پەنەشا واڎ: (كوا سارای ژەنیڎ‌؟) ئاڎیچ جوابش دێوە و واتش: (ئە ئانا دلؽ چاڎرە‌‌كؽنە.)"
                },
                {
                    "verse": 10,
                    "text": "و واتش: (بەدڵنیایی ساڵێوەتەر ئی وەختە گؽڵووە پەی لایڎ و سارای ژەنیچڎ كوڕێوەش بوٙ.) و سارایچ پەشتیشۆ بؽ و دلؽ بەرەو چاڎرە‌كؽنە گوٙشش گؽرتەبؽ."
                },
                {
                    "verse": 11,
                    "text": "ئینە ئیبراھیمیچ و سارایچ ھەردویشا پیرؽ بؽنؽ، و سارا چا وەختەنە جە عومرو زاڕوٙڵەبیەینە شیؽبؽوە."
                },
                {
                    "verse": 12,
                    "text": "سارا دڵ‌و وؽشەنە خوایخوؽ و واتش: (ئایا من كە ئیسە پیرە بیؽنا، تاوو لەزەت‌و وەشی وینو چی عومرەنه،‌ جەوەختێنە كە پیاكەیچم پیر و پەككەوتەن؟)"
                },
                {
                    "verse": 13,
                    "text": "یەھوا بە ئیبراھیمیش فەرماوا: (پەی چؽشی سارا خوا و واتش: [ئایا من تاوو زاڕوٙڵە وزووە جه ‌وەختێنە كە فرە پیرەنا‌؟]"
                },
                {
                    "verse": 14,
                    "text": "ئایا چؽوێ ھەن كە پەی منی یەھوای مەحاڵ بوٙ؟ ھەر پا جوٙرەی كە واتم ساڵێ تەر ئی وەختە مەوە پەی ئؽگەی و سارایچ كوڕێوەش بوٙ.)"
                },
                {
                    "verse": 15,
                    "text": "ئینجا سارا حاشاش كەردە و واتش: (نا نەخوانؽ.) چونكە تەرسێ بؽ. بەڵام یەھوا فەرماواش: (بەڵێ توٙ خوای.)"
                },
                {
                    "verse": 16,
                    "text": "پیێكؽ ھوٙرئؽستؽ و دیێ ڕوەو سەدوٙم و كۆتؽ ڕا، و ئیبراھیم لوا چەنیشا پەی ئانەی ڕەوانەشا كەروٙ."
                },
                {
                    "verse": 17,
                    "text": "و یەھوا فەرماواش: (ئایا ئا ھەرمانؽ كه ‌خەریكنا كەروش شاروشۆ جە ئیبراھیمی؟"
                },
                {
                    "verse": 18,
                    "text": "چونكە ماڎام ئیبراھیم بوٙ بە میللەتێوە گۆرە و قودرەڎمەنڎ، گرد‌و میللەتەكا‌و سەرزەمینی پاڎی بەرەكەڎدارؽ با."
                },
                {
                    "verse": 19,
                    "text": "بەبوٙنەو ئانەیۆ ئیبراھیمم ھوٙرچنیەن كە ڕانمایی زاڕوٙڵەكاش و خانەواڎەكەیش كەروٙ كە ڕاو یەھوای پارؽزنا، پەی ئانەی ڕاسودروسی و دادپەروەری كەرا، تاوەكو یەھوایچ ئا عەھدەیە بەیاگؽ باروٙ كە داش بە ئیبراھیمی.)"
                },
                {
                    "verse": 20,
                    "text": "و یەھوا فەرماواش: (ھاوار و گلەیؽ دەرھەق بە ‌شارەكاو سەدوٙمی و عامورەی فرە گۆرؽنؽ، و گوناحؽ‌ خەڵكەكەیشا فرە تەرسناكؽنؽ."
                },
                {
                    "verse": 21,
                    "text": "ئانا من ملورەوار پەی ئانەی بزانو پا جوٙرە كە ھاوارەكەشا یاوان لاو من چە‌نی ‌كردەوەكاشا یوٙنؽ یان نا.)"
                },
                {
                    "verse": 22,
                    "text": "ئینجا دوؽ پیێشا لاشا ھوٙركەرد و ڕوەو سەدوٙم كۆتؽ ڕا، بەڵام ئیبراھیم ھەڵای وەرو دەم‌و یەھواینە مدرابؽرە."
                },
                {
                    "verse": 23,
                    "text": "ئیبراھیم لوا وەڵؽوە و پەرساش: (ئایا بەڕاسی ئینسانی خاس و ئینسانی خراپی پؽوەرە دلؽنه ‌بەری؟"
                },
                {
                    "verse": 24,
                    "text": "ئەی خاسا پەنجا كەسؽ ڕاس و دروسؽ دلؽ شارەكەینه ‌با، ئایا توٙ ھەر شارەكەی وؽران كەری و چەمپوٙشی چا پەنجا كەسەیه ‌مەكەری؟"
                },
                {
                    "verse": 25,
                    "text": "دوربوٙ جەتوٙ كە پیا خراپ و پیا خاس پؽوەرە دلؽنە بەری، چونكە ئا وەختە پیا خاس و پیا خراپ پؽسە یوٙی دلؽنە مشا دوربوٙ جە ڕوؽڎ ئەی دادوەرو گردو زەمینی، مەگەر توٙ دادوەری زەمینی مەكەری؟)"
                },
                {
                    "verse": 26,
                    "text": "یەھوا فەرماواش: (ئەگەر جه ‌شارو سەدوٙمینە پەنجا پیا خاسؽ وؽزووە ئانە وەرو خاترەو ئا پەنجا پیا خاسا جە گردو شارەكە‌ی چەم پوٙشی كەرو.)"
                },
                {
                    "verse": 27,
                    "text": "ئیبراھیم جوابش داوە و واتش: (ئاھا، ئانا من تاوام چەنی گۆرەكەیم قسؽ كەرو، ھەرچنڎە من بؽجگە جه ‌خوڵ و بوڵؽ زیاتەر ھیچی تەر نیەنا."
                },
                {
                    "verse": 28,
                    "text": "با پاسەبنیەیمؽرە كە شارەكەنە چا پەنجا پیا خاسەیە پەنجشا كەمؽنؽ، ئایا وەرو خاترەو ئا پەنج كەسا شارەكەی وؽران كەری؟) خوڎایچ جوابش داوە و واتش: (ئەگەر شارەكەنە چل و پەنج پیا خاسؽ وؽزووە شارەكەی وؽران مەكەرو.)"
                },
                {
                    "verse": 29,
                    "text": "ئیبراھیم دیسان كۆتۆ قسؽ چەنیش و واتش: (ئەی ئەگەر چل پیا خاسؽش چەنەبا؟) خوڎایچ جوابش داوە و واتش: (وەرو خاترەو‌ ئا چل پیا خاسا وؽرانش مەكەرو.)"
                },
                {
                    "verse": 30,
                    "text": "ئینجا واتش: (با گۆرەكەم توڕە نەبوٙ وەنەم و قسؽ كەرو ئەی ئەگەر چاگە سی كەسؽڎ ئؽستؽوە چؽش ڕوە مڎوٙ؟) خوڎایچ جوابش داوە و واتش: (وؽرانش مەكەرو ئەگەر سی كەسؽ وؽزووە.)"
                },
                {
                    "verse": 31,
                    "text": "ئیبراھیم واتش: (ئیتر ئانا من تاوام قسؽ كەرو چەنی گۆرەكەیم، با پاسەبنیەیمؽرە ویس كەسؽش چەنەنؽ، ئا وەختە چؽش ڕوەمڎوٙ؟) خوڎایچ فەرماواش: (وەرو خاترەو ئا ویس كەسا وؽرانش مەكەرو.)"
                },
                {
                    "verse": 32,
                    "text": "ئیبراھیم واتش: (تكاڎ وەنە كەرو توڕە مەبە گۆرەم، تەنیا ھەر ئی جارە قسؽ كەرو، چانەیمشوٙ دە كەسؽ وؽزیۆ، ئا وەختە‌ چؽش ڕوه ‌مڎوٙ؟) خوڎایچ جوابش داوه ‌و واتش: (وەرو ئا دە كەسا وؽرانش مەكەرو.)"
                },
                {
                    "verse": 33,
                    "text": "وەختێ یەھوا چەنە بیۆ جە قسەكەردەی چەنی ئیبراھیمی، ئیتر لوا و ئیبراھیمیچ گؽڵاوە پەی یاگەكؽ وؽش."
                }
            ]
        },
        {
            "chapter": 19,
            "audio_link": "https://media.ipsapps.org/hac/hac-audio/GEN_019.mp3",
            "verses": [
                {
                    "verse": 1,
                    "text": "ئیسە دوە فریشتەكؽ خوڎای دەمەو وؽرەگا بؽ یاوێ شارو سەدوٙمی، چا وەختەنە لوتیچ دلؽ بەرەو شارەكەینە نیشتەبؽرە، وەختێ ئاڎؽش وینێ ھوٙرئؽست و لوا پیریشاوە و پەی خؽرئامای كەردەیشا سەرەش كوٙمنارە و لوا چوٙكەرە."
                },
                {
                    "verse": 2,
                    "text": "ئینجا واتش: (ئەی گۆرەكام تكاتا وەنە كەرو لادەیدؽ یانەكەم و قاچەكاتا شوٙردؽ و ئؽشەوی چؽگە بەردؽ سەر و بەیانی زو ھوٙرزدؽ و ڕاو وؽتارە لودؽ.) بەڵام ئاڎؽ فەرماواشا: (نەخێر، ئؽمە ئؽشەو مێڎان‌و شارەكەینە مەنمؽوە.)"
                },
                {
                    "verse": 3,
                    "text": "بەڵام ئاڎ یەكبین داواشا وەنەكەرؽ كە بلا پەی یانەكەیش و ئاڎیچؽ لوێ پەی یانەكەیش و لوتیچ نانی فەتیرەش ئاورد پەیشا و چەنی چاشتەو جەژنؽ و ئاڎیچؽ واردشا."
                },
                {
                    "verse": 4,
                    "text": "وەڵؽ ئانەینە سەرە بنیاوە پەی وتەی، گردو پیایاو شارو سەدوٙمی بە گەنج و پیرشاوە ئامێ و دۆرو یانەكەیشا دا."
                },
                {
                    "verse": 5,
                    "text": "و چڕیشا وەنەو لوتی و واتشا: (كوێ ئا دوە پیێ كە ئؽشەو ئامێ یانەكەڎ بارەشا بەرۆ پەی ئانەی جوٙتؽ بیمؽ چەنیشا.)"
                },
                {
                    "verse": 6,
                    "text": "ھەرپۆچی لوت زیارە پەی لایشا و شوٙنەو وؽشەرە بەرەكەش ژەنا."
                },
                {
                    "verse": 7,
                    "text": "و بە خەڵكەكەیش واڎ: (تكاتا وەنه ‌كەرو برایەكام پی جوٙرە خراپە ڕەفتارمەكەردؽ."
                },
                {
                    "verse": 8,
                    "text": "بڎیەیدؽ ئانا دوؽ كناچؽم ھەنؽ شوشا نەكەردەن، ماروشا بەرۆ بە دڵ‌و وؽتا حەزتا جە چؽشیا پەنەشا كەردؽ، بەڵام دەسی خراپ پەی ئی دوە پیایا مەبەردؽ چونكە مؽمانؽ منەنؽ و ئینێ یانەكەمەنە تاوەكو پارؽزیا چؽرو سؽبەرەو یانەكەیمەنە.)"
                },
                {
                    "verse": 9,
                    "text": "بەڵام ئاڎؽ واتشا بە لوتی: (لاچا سەرو ڕێماوە،) و دلؽ وؽشانە واتشا: (بڎیە ئینەیە ئامان دلؽما تا ژیووٙ كەچی گەرەكشا بوٙبە قازی سەرماوە، چاڎیشا خراپتەرش پەنە كەرمؽ.) و پاڵشا نیا پۆ لوتیۆ و نزیكؽ بیؽوە جه ‌بەرەكەی و گەرەكشابؽ بەرەكەی ماڕا."
                },
                {
                    "verse": 10,
                    "text": "بەڵام دوه ‌فریشتەكؽ دەسشا درؽژكەرد و لوتشا بەردۆ یانە پەی لاو وؽشا و بەرەكەشا ژەنا."
                },
                {
                    "verse": 11,
                    "text": "و ئا پیێشا توش‌و كوٙری كەردؽ كه ‌وەرو دەم‌و بەرەكەینە بؽنؽ، جه وچكلەشاوە ‌ تا گۆرەشا، ھەرپۆچی ئاڎیچؽ ھیلاكؽ و شەكەتؽ بؽنؽ جە گؽڵای پەی ئؽستەیۆ بەرەكەی."
                },
                {
                    "verse": 12,
                    "text": "ئیتر دوە پیێكؽ بە لوتیشا فەرماوا: (كؽی تەرڎ ھەن چی شارەنە پؽسە زەماكات و كوڕەكات و كناچەكات و ھەركەسێوە تەر كە بە قۆمییڎ یاووٙ؟ چی شارەنە بەرەشا بەرۆ."
                },
                {
                    "verse": 13,
                    "text": "چونكە ئانا ئؽمە خەریكؽنمؽ ئی یاگؽ وؽرانە كەرمؽ، چونكە ھاوارو خراپیشا بەرزبیەنۆ پەی وەرو دەم‌‌و یەھوای، ھەرپۆچی یەھوا كیانێنمؽش كە ئؽگەی وؽران كەرمؽ.)"
                },
                {
                    "verse": 14,
                    "text": "ئیتر لوت لوا پەی لاو دوە زەمایەكاش كە دەسگیرانؽ كناچەكاش بؽنؽ، و پەنەش واتؽ: (ھوٙرزدؽ و ئی یاگؽ جیابازدؽ چونكە یەھوا خەریكا ئی شاریە وؽران كەروٙ.) ئاڎیچؽ ئەرەجیاشا گاڵتەشا چەنی كەروٙ."
                },
                {
                    "verse": 15,
                    "text": "دەمەو بەیانی فریشتەكؽ خوڎای پەلەشا وەنەو لوتی كەرد و واتشا: (زوكەرە و ژەنەكؽت و دوە كناچەكاڎ بەره ‌و ئؽگەیە جیابازە، نەوەكای توٙیچ بە گوناح‌و شارەكەیۆ دلؽنە بشی.)"
                },
                {
                    "verse": 16,
                    "text": "بەڵام لوت پاگیرەی گؽرتەبؽ و نەگنؽ ڕا، ھەرپۆچی د‌وە پیێكؽ وەرو خاترەو بەزەیی یەھوای دەس‌و وؽش و ژەنەكؽش و دوە كناچەكاش گؽرتشا و بەردؽشا بەرو شارەكەیۆ و نیێشارە."
                },
                {
                    "verse": 17,
                    "text": "كە ئاڎؽشا ئاوردؽ بەرۆ، یوٙ جە فریشتەكاو خوڎای فەرماواش: (پەی وؽڎ ڕەمه ‌و گیان‌و وؽڎ ڕزگاركەرە و لامەكەرۆ پەی دمای و دەشتایینە نەمدریۆ بەڵكو ڕەمە ڕوەو كوەكا تاوەكو دلؽنە نەشی.)"
                },
                {
                    "verse": 18,
                    "text": "بەڵام لوت جوابش داوه ‌و واتش: (تكاڎ وەنە كەرو گۆرەم پؽسه ‌نا."
                },
                {
                    "verse": 19,
                    "text": "ئانا خزمەڎكارەكەڎ ڕەزامەنڎیش ئؽستەنۆ جە چەمەكاتەنە. وەشەویسیەكەڎ گۆرەن كە ئەرمانانڎ وەرانوەرم و بەزینڎەیی ئاستەناتۆ، بەڵام من مەتاوو ڕەمو ڕوەو ‌كەشەكا نەوەكای بەڵاكە منیچ گؽروٙوە و مرو."
                },
                {
                    "verse": 20,
                    "text": "بڎیە پەی ئا شاره ‌وچكلەیە ئانەنیا وچكلەن؟ با ڕەمو پەی ئاگەی و بەزینڎەیی مەنووە.)"
                },
                {
                    "verse": 21,
                    "text": "و فریشتەكە پەنەش فەرماوا: (چینەیچەنە ناھوٙمؽڎڎ مەكەرو و دەس مەنیەو ڕوەتۆ، ئا شارە وچكلەیچە كە باسڎ كەرد، وؽرانش مەكەرو."
                },
                {
                    "verse": 22,
                    "text": "پەلەكەرە و ڕەمە ڕوەو ئاگە، چونكە تا توٙ نەیاوی ئاگە،من مەتاوو ھیچ كەرو.) وەرو ئینەیچەنە شارە وچكلەكە نامؽش نریان چوٙعەر چونكە شارێوە بؽ ئەھەمیەت بؽ."
                },
                {
                    "verse": 23,
                    "text": "وەرەتاو كۆڎ، لوت ئاما ڕوەو چوٙعەر."
                },
                {
                    "verse": 24,
                    "text": "ئینجا یەھوا لاو وؽشۆ جە ئاسمانۆ ئایر و قوڕقوشمش وارنا مل‌و سەدوٙم و عامورەیرە."
                },
                {
                    "verse": 25,
                    "text": "گردو ئا شارا و ئا دەرودەشتا و دار و درەخت و سەوزاییا كە بؽنؽ پؽوەرە گردش سەراوچؽرؽ كەردؽ."
                },
                {
                    "verse": 26,
                    "text": "بەڵام ژەنەكؽ لوتی لاش كەردۆ و دیاوه ‌پەی دمای و ھەرپۆچی بیە بە ھەیكەلێوە مەكی."
                },
                {
                    "verse": 27,
                    "text": "ئینجا ئیبراھیم ڕوێ دەماتەر بەیانی زو لوا پەی ئا یاگؽ كە وەڵتەرؽ وەرو دەم‌و یەھواینە مدرابؽرە چاگە."
                },
                {
                    "verse": 28,
                    "text": "تەماشەو سەدوٙم و عامورەیش كەرد چەنی دەرودەشتەكاو دۆروبەریشا و دیش كە چەقەدوكەڵەكەش پؽسە دوكەڵ‌و كورؽ ملوٙ حەوایرە ‌."
                },
                {
                    "verse": 29,
                    "text": "‌وەختێ كە خوڎا شارەكا و دەرودەشتەكؽش وؽرانؽ كەردؽ، ئیبراھیمش ئاماوە یاڎ.ھەرپۆچی لوتش دلؽ ئا یاگؽنە بەرئاورد كە چەنەش ژیوؽ وەڵؽ وؽرانكەردەیشەنە."
                },
                {
                    "verse": 30,
                    "text": "ئینجا لوت وؽش و ھەردوی كناچەكؽش لوێ ڕوەو كەش و كوٙ چاگە مەنؽوە، چونكە تەرسا چوٙعەرەنە مەنوٙوە و ژیووٙ. ھەرپۆچی، چەنی دوە كناچەكاش مەڕێوەنە مەنؽوە و ژیوێ."
                },
                {
                    "verse": 31,
                    "text": "كناچە گۆرەكؽ بە واڵە وچكلەكؽش واتش: (بەڕاسی، تاتەما پیربیەن و ھیچ پیێوەما دەس مەگنوٙ شوش پەنە كەرمؽ، ھەرپاسە كە دەسورو دنیێن."
                },
                {
                    "verse": 32,
                    "text": "بوٙرێ با شەراب دەیمؽ بە تاتەیما و سەروەشش كەرمؽ و چەنیش جوٙتؽ بیمؽ و وەچؽ وزمێ جە ‌ تاتەیماوە.)"
                },
                {
                    "verse": 33,
                    "text": "ھەرپۆچی ئا شەوە كناچە گۆرەكؽ ئنڎە شەرابش دەرخواردو تاتەیش دا تا سەروەش بی و ئاڎیچە چەنی تاتەیش جوٙته ‌بیە و تاتەیچش نە به ‌جوٙت بیەیەكەو ئاڎؽش زانا و نە بە ھوٙرئؽستەیۆكەیچش."
                },
                {
                    "verse": 34,
                    "text": "و ڕوێ دماتەر كناچە گۆرەكؽ بە واڵە وچكلەكؽش واتش: (ھیزی شەوؽ، من چەنی تاتەیم جوٙته ‌بیا. بوٙرێ با ئؽشەویچ جارؽ تەر ‌تاتە یما سەروەش كەرمؽ و دمایی توٙیچ لوە چەنیش جوٙتە بە تاوەكو جه ‌تاتەیماوە وەچؽما دەسگنا.)"
                },
                {
                    "verse": 35,
                    "text": "ئا شەوەیچە دیسان شەرابشا دەرخواردو تاتەیشا دا و سەروەششا كەرد و كناچە وچكلەكؽچ لوا و چەنی تاتەیش جوٙته ‌بیە و ئاڎیچ نە بە جوٙت بیەیەكە‌و ئاڎؽش زانا و نە بە ھوٙرئؽستەیۆكەیچش."
                },
                {
                    "verse": 36,
                    "text": "پی جوٙرە ھەردوی كناچەكؽ لەمەشا پەڕە بیە جە تاتەیشا."
                },
                {
                    "verse": 37,
                    "text": "كناچە گۆرەكؽ كوڕێوەش بی و نامؽش نیا موٙئاب و تا ئاروٙیچ تاتەو گردو موٙئابیەكان."
                },
                {
                    "verse": 38,
                    "text": "و ھەرپاسە، كناچە وچكلەكؽچشا كوڕێوەش بی نامؽش نیا بن عەمی، بە ماناو كوڕو خەڵكەكەیم، تا ئاروٙیچ تاتەو گردو بن عەموٙنیەكان."
                }
            ]
        },
        {
            "chapter": 20,
            "audio_link": "https://media.ipsapps.org/hac/hac-audio/GEN_020.mp3",
            "verses": [
                {
                    "verse": 1,
                    "text": "ئیسەیچ، ئیبراھیم چاگۆ دەسش كەرد كوٙچ كەردەی ڕوەو سەرزەمین‌و نەقەبی، و جە بەین‌و قادشی و شوٙرینە ئەوانیشتە بی و دماتەر جە گرارەنە ئاوارە بی."
                },
                {
                    "verse": 2,
                    "text": "ئیبراھیم جەبارەو سارێ ژەنؽشۆ واتش: (ئاڎە واڵؽمەنە.) ھەرپۆچی ئەبیمالك پاشاو گراری، كیاناش و ساراشا ئاوردە پەیش."
                },
                {
                    "verse": 3,
                    "text": "بەڵام خوڎا شەوێشا ئاما وەرم‌و ئەبیمالكی و فەرماواش: (توٙ خەریكا مری، وەرو ئا ژەنؽ كە بەر‌دؽنەڎ پەی وؽڎ، چونكە ئاڎە مؽردش ھەن.)"
                },
                {
                    "verse": 4,
                    "text": "ھەڵای، ئەبیمالك دەسش نە بەردەبؽ پەی سارێ و چەنیش نەوتؽبؽ، بە خوڎایش واڎ: (ئەی خوڎا، ئایا میللەتێوە بؽ گوناح دلؽنە بەری؟"
                },
                {
                    "verse": 5,
                    "text": "ئایا ئاڎ نەواتش: [ئا ژەنؽ واڵؽمەنە.] و ئاڎیچە نەواتش: [ئاڎ براما.] و منیچ بە دڵ سافی و دەس پاكیۆ ئینەمه ‌كەردەن.)"
                },
                {
                    "verse": 6,
                    "text": "خوڎایچ وەرمێوەنە پەنەش فەرماوا: (بەڵێ من مزانو كە توٙ ئینەتە بەدڵسافی و دەس پاكیۆ كەردەن، و من وؽچم ڕام وەنە گؽرتی جە خراپە كەردەی، و ھەرپۆچی ناستم نزیكش گنی."
                },
                {
                    "verse": 7,
                    "text": "ھەرپۆچی ئیسەیچ ئی ژەنؽ گؽڵنۆ پەی پیاكەیش، چونكە ئاڎ پؽغەمەرا، ئینجا ئاڎ نماڎ پەی كەروٙ و مەمری، بەڵام ئەگەر نەگؽڵنیشۆ ئانە بزانە كە وؽت و گردو پیایەكاڎ مردؽ.)"
                },
                {
                    "verse": 8,
                    "text": "ھەرپۆچی ئەبیمالك بەیانی زو ھوٙرئؽست و گردو ڕیش چەرمەكاش چڕیؽش و ئا چؽوەی كە ڕوەش ‌دابؽ گؽڵناشۆ پەیشا، و ئاڎیچؽ تەرسێوە گۆرؽشا نیشتەوەنە."
                },
                {
                    "verse": 9,
                    "text": "ئینجا ئەبیمالك ئیبراھیمش چڕی و پەنەش واڎ: (ئینە چؽشا بە ئؽمەڎ كەردەن، چە خراپێوەم وەرانوەر كەردەنی؟ تاوەكو ئی خراپه ‌گۆرەیە باری مل‌و وؽم و مەملەكەتەكە‌یمەرە. بەڵام توٙ چؽو‌ێڎ كەردەن كە نەئەشیا كریێ.)"
                },
                {
                    "verse": 10,
                    "text": "ئەبیمالك پەرساش وەنەو ئیبراھیمی و واتش: (جە خەڵكەكەیمۆ چؽشڎ دیەن تاوەكو ئینەیە كەری؟)"
                },
                {
                    "verse": 11,
                    "text": "و ئیبراھیمیچ واتش: (واتم ئؽگە تەرسەو خوڎایش نیەنە چەنە، چانەیمشوٙ وەرو خاترە‌و ژەنەكؽم من كوشا."
                },
                {
                    "verse": 12,
                    "text": "چەنی ئانەیچە، جەڕاسینە ئاڎە واڵؽمەنە و كناچؽ تاتەیمەنە بەڵام كناچؽ ئەڎێم نیەنە و بیە بە ژەنیم."
                },
                {
                    "verse": 13,
                    "text": "وەختێ خوڎا ئؽمەش ئاوارؽ كەردیمؽ جە یانەو تاتەیمۆ، به ‌ژەنەكؽم واتم: [ئی ھەرمانە خاسؽمە چەنی كەرە و واچە: (ئاڎ براما)])."
                },
                {
                    "verse": 14,
                    "text": "ھەرپۆچی ئەبیمالك مەیؽ و بزؽ و گاوؽ و خزمەڎكارؽ و كارەكەرؽ فرؽش دێ بە ئیبراھیمی، و سارای ژەنیچش پەیش گؽڵناوە."
                },
                {
                    "verse": 15,
                    "text": "ئەبیمالك بە ئیبراھیمیش واڎ: (ئانا زەمینەكەم وەرو دەمیتەنە، چكوٙڎ پەنه ‌وەشا چەنەش نیشەرە.)"
                },
                {
                    "verse": 16,
                    "text": "و بە سارێچش واڎ: (ئانەیە بزانە ئانا من ھەزار سكؽ زیوؽ مڎەو بە براكەیڎ پەی ئانەیە ئیسپاڎ بوٙ پەی گردیشا كە توٙ بؽ تاوانەنی وەرەو دەم‌و ئی خەڵكەینە.)"
                },
                {
                    "verse": 17,
                    "text": "ئیبراھیم نماش كەرده ‌و داواش كەرد جە خوڎای و خوڎایچ شیفاو ئەبیمالكیش دا و شیفاو ژەنەكؽش و كارەكەرەكاش دا تاوەكو زاڕوٙڵؽشا با."
                },
                {
                    "verse": 18,
                    "text": "بؽشك كە یەھوا وەرو خاترە‌و سارێ ژەنەو ئیبراھیمی زاڕوٙڎانە‌و گردو خانەواڎەكە‌و ئەبیمالكیش بەستؽبؽ پەی ئانەی زاڕوٙڵەشا نەبوٙ."
                }
            ]
        },
        {
            "chapter": 21,
            "audio_link": "https://media.ipsapps.org/hac/hac-audio/GEN_021.mp3",
            "verses": [
                {
                    "verse": 1,
                    "text": "یەھوا ساراش كەردۆ سەر ھەرچەنی پەنەش واتؽبؽ، ئانەیچشە پەی كەردە كە قەولش دێبؽ پەنە."
                },
                {
                    "verse": 2,
                    "text": "ئینجا سارا جە عومرو پیری ئیبراھیمینە لەمەش جە ئیبراھیمی پەڕە بیە، و كوڕێوەش پەیش بی، بە پاو ئا وەختەیه ‌كە خوڎا قەولش دابؽ بە ئیبراھیمی."
                },
                {
                    "verse": 3,
                    "text": "ئیبراھیم ئا كوڕەی كە سارا پەیش بیەبؽش نامؽش نیا ئیسحاق."
                },
                {
                    "verse": 4,
                    "text": "ئیبراھیم ئیسحاقی كوڕش كە عومرش ھەشت ڕوؽ بؽ خەتەنەش كەرد پا جوٙرەی كە خوڎای پەنەش فەرماوابؽ."
                },
                {
                    "verse": 5,
                    "text": "ئیبراھیم عومرش سەڎ ساڵؽ بؽ وەختێ ئیسحاقی كوڕش پەیڎابی."
                },
                {
                    "verse": 6,
                    "text": "سارا واتش: (خوڎا منش وستؽنا خوە، و ھەركەسؽوەیچ ئینەیە بژنەووٙ چەنی من خووٙ.)"
                },
                {
                    "verse": 7,
                    "text": "ھەرپاسە واتش: (كؽ تاوؽ بە ئیبراھیمی واچوٙ سارا شوٙت مڎوٙ به ‌زاڕوٙڵا؟ ئانا من جە عومرو پیریشەنە كوڕێوەم بیەن پەیش.)"
                },
                {
                    "verse": 8,
                    "text": "و زاڕوٙڵەكە گۆره ‌بی و جە شوٙتی بڕیاوە، ئا ڕوە كە جە شوٙتی بڕیاوە، ئیبراھیم جەژنێوە و سفرە و خوانێوە گۆرەش ئاماڎە كەرد پەی ئیسحاقی."
                },
                {
                    "verse": 9,
                    "text": "سارا كوڕەكەو ھاجەرؽ میسریؽ كە جە ئیبراھیمی بیەبؽش دیش كە گاڵتە كەروٙ."
                },
                {
                    "verse": 10,
                    "text": "جا بە ئیبراھیمیش واڎ: (ئی كارەكەرؽ و كوڕەكەیش بەركەرە بەرۆ پەی ئانەی كوڕو ئی كارەكەرؽ جه ‌میرات‌و توٙ نەبەروٙ كه ‌پەی ئیسحاقی كوڕیما.)"
                },
                {
                    "verse": 11,
                    "text": "ئی چؽوە ئیبراھیمش فرە ناڕەحەڎ كەرد، وەرو ئیسماعیلی كوڕیش."
                },
                {
                    "verse": 12,
                    "text": "بەڵام خوڎا بە ئیبراھیمیش فەرماوا: (ناڕەحەڎ مەبە جەبارەو كوڕەكەیتۆ و كارەكەرەكؽتۆ، ھەرچیێ سارا ماچوٙڎ پەنە بەگوٙشش كەرە، چونكە ئا وەچەی كە قەولم پەنەدابؽنی جە ڕاو ئیسحاقیۆ نامؽ بریوٙ."
                },
                {
                    "verse": 13,
                    "text": "و ھەرپاسە جە كوڕو ھاجەرؽ كارەكەرەكؽتۆ میللەتێوه گۆرە دروس كەرو، چونكە ئاڎیچ وەچەو توٙن‌.)"
                },
                {
                    "verse": 14,
                    "text": "ھەرپۆچی ڕوێ دماتەر، بەیانیەكەش زو ئیبراھیم ھوٙرئؽست و بازێ نان و كونێوە ئاویش دا كوٙڵؽ ھاجەرؽ و كوڕەكەیشەرە و ڕەوانەش كەردؽ و ئاڎیچؽ لوێ و جە چوٙڵەوانی بیرشەبعاینە وؽڵؽ بیؽ."
                },
                {
                    "verse": 15,
                    "text": "وەختێ ئاوەو كونەكەی تەمامیا، ئیتر ئاڎیچه ‌لوا و زاڕوٙڵەكەش چؽرو گەوەنێوەنە ئؽژنارە."
                },
                {
                    "verse": 16,
                    "text": "ئینجا لوا و بە ئەنڎازەو دوری تیر شانایێوە جە وەرانوەرو كوڕەكەیشۆ نیشتەرە چونكە واتش: (با مەرگ‌و كوڕەكەیم نەوینو.) ئیتر ھاواری بەرزش كەرد و دەسش كەرد گرەوای."
                },
                {
                    "verse": 17,
                    "text": "و خوڎا دەنگ‌و زاڕوٙڵەكەیش ژ‌نی، و فریشتێوە خوڎای جە ئاسمانۆ چڕیش وەنە‌و ھاجەرێ و فەرماواش: (ھا‌جەرؽ چؽشا چی ناڕەحەتەنی؟ مەتەرسە چونكە خوڎا گوٙشش جە گرەوە‌و زاڕوٙڵەكەیۆ بؽ چا یاگؽنە كە چەنەش نریانەرە."
                },
                {
                    "verse": 18,
                    "text": "ھوٙرزە و زاڕوٙڵەكەی ھوٙرگؽرە و دەسش تنڎ گؽرە و لاشەخەرش مەكەرە چونكە من ئاڎی كەرو بە میللە‌تێوە گۆرە.)"
                },
                {
                    "verse": 19,
                    "text": "و خوڎا چەمؽ ھاجەرؽش كەردێ و ئاڎیچە بیرێوە ئاوؽش وینا و لوا كونەكەش پەڕ كەرد جە ئاوی و ئاویچش دا بە زاڕوٙڵەكەی."
                },
                {
                    "verse": 20,
                    "text": "و خوڎا چەنی زاڕوٙڵەكەی بؽ و گۆرەبی، و جە چوٙڵەوانینه،‌ ژیوؽ و بی بە تیرشان."
                },
                {
                    "verse": 21,
                    "text": "جە چوٙڵەوانی پارانینە ژیوا، و ئەڎایچش جە خاك‌و میسریۆ ژەنێوەش پەی ئاورد."
                },
                {
                    "verse": 22,
                    "text": "چا سەروەختەنە، ئەبیمالك چەنی فیكوٙڵی سەرلەشكرو سپاكؽش پؽوەرە لوێ پەی لاو ئیبراھیمی و پەنەشا واڎ: (جە ھەر چؽوێنە كە كەریش، خوڎا ئینا چەنیڎ."
                },
                {
                    "verse": 23,
                    "text": "ھەرپۆچی ئیساتؽ چؽگەنە قەسەمم پەی وەره ‌بە خوڎای كە دەر‌ھەق بە وؽم و زاڕوٙڵەكام و وەچەكام خراپە مەكەری ھەر چەنی من خاسەم چەنی كەردی پاجوٙرە خاسەم چەنی كەریۆ و دەرھەق پی خاك و خەڵكەیچە كه ئاوارەنی چەنەش ھیچ خراپێوە مەكەری.)"
                },
                {
                    "verse": 24,
                    "text": "ئیبراھیمچ واتش: (من قەسەم وەرو.)"
                },
                {
                    "verse": 25,
                    "text": "بەڵام ئیبراھیم گلەیؽش كەردؽ وەنەو ئەبیمالكی سەرو ئا بیرە ئاوؽ كە خزمەڎكارەكاو ئەبیمالكی دەسشا گؽرتؽبؽ سەرەرە."
                },
                {
                    "verse": 26,
                    "text": "بەڵام ئەبیمالك واتش: (من مەزانو كؽ ئینەشە كەردەن، و توٙیچ پەنەڎ نەواتەنا و تەنیا ئاروٙ ژنەویەنم.)"
                },
                {
                    "verse": 27,
                    "text": "و دماو ئانەیە ئیبراھیم مەیؽ و گاوؽش دێ به ‌ئەبیمالكی و ھەردویشا پؽوەرە عەھدێوەشا بەست."
                },
                {
                    "verse": 28,
                    "text": "ئینجا ئیبراھیم حۆڎ وەرە مؽڵؽش جە گەلەكەیش جیێ كەردؽوە."
                },
                {
                    "verse": 29,
                    "text": "ئەبیمالك بە ئیبراھیمیش واڎ: (ئینە ماناش چؽشەنە ئی حۆڎ وەرە مؽڵؽتە ھوٙرچنیؽنؽ و وستؽنؽڎ لاوە.)"
                },
                {
                    "verse": 30,
                    "text": "ئینجا ئیبراھیم واتش: (ئی حۆڎ وەرە مؽڵؽمە چەنە ھوٙرگؽرە تاوەكو با بە شاھؽڎێوە پەی من كه ‌ئی بیرؽ ھینەو منەنه ‌و به ‌دەساو وؽم ھوٙرم كەنڎؽنە.)"
                },
                {
                    "verse": 31,
                    "text": "ھەرپۆچی نامؽ ئا یاگؽشە نیا بیرشەبعا چونكە ھەردویشا چا یاگؽنە قەسەمشا وارد."
                },
                {
                    "verse": 32,
                    "text": "دماوئانەی كە پەیمانەكؽشا جە بیرشەبعانە بەسته، ئیتر ئەبیمالك و فیكوٙڵی سەرلەشكرو سپاكؽش ھوٙرئؽستؽ و گؽڵێوە پەی خاك‌و فەلەستینی."
                },
                {
                    "verse": 33,
                    "text": "و ئیبراھیمیچ، جە بیرشەبعانە، درەخت‌و گەزیش چە‌قنا و چاگە ھاوارش كەرد ئۆ نامؽ یەھوای، خوڎای ھەتاھەتایی."
                },
                {
                    "verse": 34,
                    "text": "ئیتر ئیبراھیم جە خاك‌و فەلەستینیەكانە بە ئاوارەیی مەنۆ پەی ماوێوە فرەی."
                }
            ]
        },
        {
            "chapter": 22,
            "audio_link": "https://media.ipsapps.org/hac/hac-audio/GEN_022.mp3",
            "verses": [
                {
                    "verse": 1,
                    "text": "و ئیسەیچ پاسە ڕوەش دا دماو ئی چؽوا خوڎا ئیبراھیمش تاقی كەرد‌ۆ و چڕیش و فەرماواش: (ئیبراھیم.) ئینجا ئیبراھیمیچ جوابش داوە و واتش: (بەڵێ ئەی خوڎام.)"
                },
                {
                    "verse": 2,
                    "text": "ئینجا خوڎا فەرماواش: (ئیبراھیم كوڕە تاقانەكەڎ ئانەی كە فرە وەشڎ مسیوٙ ئیسحاقی كوڕڎ، بەرەش و لوە پەی سەرزەمین‌و موٙر‌یای و چاگە سەرو كوێوە جە كوەكا كە وؽم ماچوڎ پەنە كەرەش بە قوربانی سوٙچنای پەیم.)"
                },
                {
                    "verse": 3,
                    "text": "ھەرپۆچی، ئیبراھیم بەیانی زو وەرمەنە ھوٙرئؽست و ھەرەكەش كوٙپانە كەرد و دوؽ جە خزمەڎكارەكاش و چەنی ئیسحاقی كوڕیش و بازێ ھؽزمؽچش بڕیؽ و وستؽش سەرو مازی ھەرەكەی و كۆڎ ڕا ڕوەو ئا یاگؽ كە خوڎای فەرمانەش پەنەكەردەبؽ."
                },
                {
                    "verse": 4,
                    "text": "جە ڕوٙی یەرەمینەنە، ئیبراھیم سەرەش ھوٙربڕی و دورۆ یاگەكؽش وینا."
                },
                {
                    "verse": 5,
                    "text": "و ئیبراھیم بە دوە خزمەڎكارەكاش واتش: (شمە چؽگە مەندێ چەنی ھەرەكەی، من و ئیسحاقی كوڕم ھوٙروەزمؽ و خوڎای پەرسمؽ و گؽڵمؽوە پەی لایتا.)"
                },
                {
                    "verse": 6,
                    "text": "و ئیبراھیم ھؽزمؽ قوربانی‌ سوٙچناكەیش دێ كوٙڵؽ ئیسحاقیرە و وؽچش كاردەكؽ و ئایرەكەش ھوٙرگؽرتؽ و ھەردویشا پؽوەرە كۆتؽ ڕا."
                },
                {
                    "verse": 7,
                    "text": "و ئیسحاق بە ئیبراھیمی تاتەیش واتش: (ئەرؽ تاتە.) ئیبراھیمیچ جوابش داوە و واتش: (بەڵێ كوڕم.) ئاڎیچ واتش: (خاسا ئانێ ھؽزمەكؽ و ئانا ئایرەكە، ئەی وەرەو قوربانی سوٙچناكەی ئینا چكوٙ؟)"
                },
                {
                    "verse": 8,
                    "text": "و ئیبراھیمیچ جوابش داوە و واتش: (كوڕم، خوڎا وؽش وەرێوە پەی قوربانی سوٙچناكەی ئاماڎەكەروٙ.) ئیتر ھەردویشا پؽوەرە كۆتؽ ڕا."
                },
                {
                    "verse": 9,
                    "text": "و وەختێ یاوێ ئا یاگؽ كە خوڎای فەرماوابؽ: چاگە ئیبراھیم قوربانگێوەش دروس كەرد و ھؽزمەكؽش وستؽ سەرو قوربانگاكەی و ئینجا ئیسحاقش بەستۆ و وستش سەرو ھؽزمەكاو سەرو قوربانگاكەی."
                },
                {
                    "verse": 10,
                    "text": "و ئیتر ئیبراھیم دەسش بەرد كاردەكؽش ھوٙرگؽرتە پەی ئانەی كوڕەكەیش سەره ‌بڕوٙ."
                },
                {
                    "verse": 11,
                    "text": "بەڵام فریشتێوە یەھوای جە ئاسمانۆ ھاوارش كەرد وەنەو واتش: (ئیبراھیم ئیبراھیم!) ئاڎیچ جوابش داوە ‌و واتش: (بەڵێ ئینانؽ.)"
                },
                {
                    "verse": 12,
                    "text": "ئینجا فریشتەكە واتش: (دەسڎ درؽژ مەكەره ‌پەی كوڕەكەیڎ و ھیچش پەنە مەكەرە چونكە ئیساتؽ زانام كە توٙ جە خوڎای تەرسی ھەرپۆچی ئاماڎە بؽنی كوڕە تاقانەكەیڎ كەری قوربانی وەرو خاترەو من.)"
                },
                {
                    "verse": 13,
                    "text": "ئینجا ئیبراھیم سەرەش ھوٙربڕی و دیش بەرانێوە بە ھەردوی شاخؽ دلؽ ھەژگێوەنە گیربیەن و ئاڎیچ لوا و ئاوردش و سەرەش بڕی و وستش سەرو قوربانگاكەی پؽسە قوربانی سوٙچنای جیاتی كوڕەكەیش."
                },
                {
                    "verse": 14,
                    "text": "و ئیبراھیم نامؽ ئا یاگؽشە نیا یەھوا ئاماڎەش كەروٙ، ھەرپۆچی تا ئاروٙیچ خەڵك ھەر ماچوٙ: (سەرو ‌كوٙ یەھوایۆ ئاماڎە كریوٙ.)"
                },
                {
                    "verse": 15,
                    "text": "دماو ئانەیە فریشتەو یەھوای جە ئاسمانۆ پەی جاری دوەمی ئیبراھیمش چڕی."
                },
                {
                    "verse": 16,
                    "text": "و واتش: (یەھوا فەرماووٙ: قەسەم بوٙ بە وؽم ماڎام توٙ ئی چؽوەتەكەرد كە ئاماڎە بؽنی كوڕە تاقانەكەیڎ كەری قوربانی وەرو خاترەو من،"
                },
                {
                    "verse": 17,
                    "text": "بەدڵنیایی بەرەكەڎدارڎ كەرو، و وەچەكاڎ پؽسە ھەسارەكاو ئاسمانی و لم‌و قەراخ‌و بەحری پەنە كەرو جە فرەیینە و وەچەكؽڎ شاراو دژمنەكاشا داگیركەرا و پؽسە میراتی بەراشا پەی وؽشا."
                },
                {
                    "verse": 18,
                    "text": "و بە بوٙنەو ‌وەچەو توٙ‌وە، گردو میللەتەكاو سەرزەمینی بەرەكەڎدارؽ كەرو وەرو ئانەیە كە توٙ ملكەچم بیەی.)"
                },
                {
                    "verse": 19,
                    "text": "ئینجا ئیبراھیم گؽڵاوە پەی لاو دوە خزمەڎ كارەكاش و گردشا پؽوەرە ئامێ پەی بیرشەبعای و ئیبراھیم چاگە ئەوانیشتە بی."
                },
                {
                    "verse": 20,
                    "text": "دماو ئی چؽوا، خەبەر ئاما پەی ئیبراھیمی و وچیا: (ئاگاڎاربە ‌ میلكەی براژەنیڎ چنڎ كوڕێوەش بیؽنؽ پەی ناحوٙری برایڎ،"
                },
                {
                    "verse": 21,
                    "text": "عوٙچ كە نوٙبەرەكەشا و بوٙزی براش، ھەرپاسە قەموٙئؽل كە تاتەو ئارامیا،"
                },
                {
                    "verse": 22,
                    "text": "و ھەرپاسە كەسەد و حەزوٙ و پؽڵداس و یەدلاف و بتوٙئؽل.)"
                },
                {
                    "verse": 23,
                    "text": "و بتوٙئؽلیچ رؽڤقەش بیە، ئی ھەشتە جە میلكەی بیؽ پەی ناحوٙرو براو ئیبراھیمی،"
                },
                {
                    "verse": 24,
                    "text": "و كارەكەرەكؽچش كە نامؽش ڕەئومە بؽ، ئاڎیچە تەڤەح و گەحەم و تەحەش و مەعەكایش بیؽ."
                }
            ]
        },
        {
            "chapter": 23,
            "audio_link": "https://media.ipsapps.org/hac/hac-audio/GEN_023.mp3",
            "verses": [
                {
                    "verse": 1,
                    "text": "ئیسەیچ سارا سەڎ و ویس و حۆڎ ساڵؽ ژیوا."
                },
                {
                    "verse": 2,
                    "text": "دماو ئانەیە سارا جە قیریەت ئەربەعەنە، كە حەبروٙنا جە خاك‌و كەنعانی مەردە. و ئیبراھیمچ ئاما پەی ئانەی لاونوٙشۆ و سەرشۆ گرەووٙ."
                },
                {
                    "verse": 3,
                    "text": "ئیتر ئیبراھیم وەرو دەم‌و جەنازەكەینە ھوٙرئؽست و لوا و ئینجا قسؽش كەردە پەی حیتیەكا و واتش:"
                },
                {
                    "verse": 4,
                    "text": "(من بەین‌و شمەنە ئاوارە و غەریبنا، و زەمینێوەم بە مڵك پەنە ورەشدؽ پەی ئانە‌ی تاوو مەردەكەم چەنەش ئەسپەردەكەرو.)"
                },
                {
                    "verse": 5,
                    "text": "و حیتیەكؽ جواب‌و ئیبراھیمیشا داوە و واتشا:"
                },
                {
                    "verse": 6,
                    "text": "(گوٙشما چەنە گؽرە ئەی گۆرەما توٙ خانەڎانێوە گۆرەنی دلؽمانە و مەردەكەیڎ بارە و دلؽ خاستەرین قەبرؽنە ئەسپەردەش كەرە و ھیچ پیێوەیچ ڕاڎ وەنە مەگؽروٙ چانەی كە مەردەكەیڎ ئەسپەردە كەری جه ‌قەبرەكامانە.)"
                },
                {
                    "verse": 7,
                    "text": "و ئیبراھیم ھوٙرئؽست و لوا چوٙكەرە پەی خەڵك‌و خاكەكەی كە كوڕاو حیتیەكا بؽنؽ."
                },
                {
                    "verse": 8,
                    "text": "قسؽش چەنی كەردؽ و واتش: (ئەگەر ڕازیؽندؽ و گەرەكتانە مەردەكەیم چێنە و وەرو دەمیمەنە ئەسپەردە كەرو، ئانە گوٙشم پەی گؽردؽ و واچدؽ بە عەفروٙن‌و كوڕو چوٙحەری."
                },
                {
                    "verse": 9,
                    "text": "با مەڕەكؽ مەخپؽلەیم پەنە ورەشوٙ كە گنوٙ قەراخ‌و زەمینەكەیشۆ، با بە قیمەتی تەمام پەنەم ورەشوٙ تاوەكو بوٙ بە مڵكم پؽسە قەبرسانێوە دلؽ شمەنە.)"
                },
                {
                    "verse": 10,
                    "text": "و عەفروٙنی حیتی نیشتەبؽرە دلؽ مەجلیس‌و حیتیەكانە و، جواب‌و ئیبراھیمیش بە جوٙرێ داوە كە گردو حیتیەكا كە دەروازەو شارەكەینە بؽنؽ، گوٙششا چەنە بوٙ و واتش:"
                },
                {
                    "verse": 11,
                    "text": "(نا گۆرەم گوٙشم پەی گؽرە، ئا جاڕؽ كە ھینەو منەنە چەنی مەڕەكؽ دلؽش بە دیاری بەخشوشا بە توٙ وەرو چەماو عەشرەت و قۆمامۆ بەرەشا پەی وؽڎ، و مەردەكەڎ چەنەش ئەسپەردە كەرە.)"
                },
                {
                    "verse": 12,
                    "text": "و ئیبراھیم وەرو دەم‌و‌ خەڵك‌و خاكەكەینە لوا چوٙكەرە. <verse number=\"13‌\" style=\"v\" />بە جوٙرێ كە گرد گوٙششا چۆبوٙ بە عەفروٙنیش واڎ: (ئەگەر ڕازینی گوٙش گؽرە پەی قسەكام، من قیمەت‌و جاڕه ‌زەمینەكەی مڎە‌و چەنەم قەبوڵ كەرە و منیچ مەردەكەیم چاگە ئەسپەردە كەرو.)"
                },
                {
                    "verse": 14,
                    "text": "و عەفروٙنیچ جواب‌و ئیبراھیمیش داوە و واتش:"
                },
                {
                    "verse": 15,
                    "text": "(گوٙشم پەی گؽره ‌گۆرەم زەمینەكە بایی چوارسەڎ شاقڵان كە كەروٙ چوار ھەزارؽ و ھەشت سەڎ گرامؽ زیو، ئینە چؽشا بەین‌و ئؽمەنە لوە مەردەكە‌یڎ ئەسپەردەكەرە.)"
                },
                {
                    "verse": 16,
                    "text": "ئیبراھیم ڕازی بی پا داواكاریەو عەفروٙنی كە چوارسەڎ شاقڵؽ بؽ كە كەروٙ چوار ھەزارؽ و ھەشت سەڎ گرامؽ زیو وەرودەم‌و گردو خەڵكەكەینە پەیش كؽشت پا جوٙرەی كە باو بؽ لاو بازرگانەكاو ئا سەردەمەیۆ‌."
                },
                {
                    "verse": 17,
                    "text": "ھەرپۆچی ئا جاڕە زەمینە كە ھین‌و عەفروٙنی بؽ جە مەخپؽلە كە كۆتەبؽ وەرانوەرو مەمرؽ بە مەڕەكؽ دلؽچشۆ و ئا درەختایچە كە كۆتؽبؽنؽ دلؽ قەڎەغەكەیش، گرد سنیێ،"
                },
                {
                    "verse": 18,
                    "text": "پەی ئیبراھیمی پؽسە مڵكی وەرو دە‌م‌و حیتیەكانە كە ئامێبؽنؽ دلؽ دەروازەو شارەكەی."
                },
                {
                    "verse": 19,
                    "text": "ھەرپۆچی دماو ئانەی ئیبراھیم سارای ژەنیش ئەسپەردؽش كەردە جە مەڕەكؽ مەخپؽلەینە جەوەرانو‌ەرو مەمرؽ كە حەبروٙنا جە خاك‌و كەنعانی."
                },
                {
                    "verse": 20,
                    "text": "ھەرپۆچی زەمینەكە و مەڕەكؽ دلؽچش سنیێ و بیؽ بە مڵك‌و ئیبراھیمی تاوەكو بابە قەبرسان پەی ئیبراھیمی لاو حیتیەكاوە."
                }
            ]
        },
        {
            "chapter": 24,
            "audio_link": "https://media.ipsapps.org/hac/hac-audio/GEN_024.mp3",
            "verses": [
                {
                    "verse": 1,
                    "text": "وەختێ ئیبراھیم پیر بیەبؽ و لوابؽ ساڵۆ و یەھوا جە گرد چؽوێنە بەرەكەڎدارش كەرد."
                },
                {
                    "verse": 2,
                    "text": "ئینجا ئیبراھیم به ‌سەرگۆرەو نوٙكەرەكاو یانەكەو وؽش كە گرد چؽوێ جە مڵك و ماڵەكەیش چؽرو دەساشەنه ‌بؽ واتش: (دەسڎ بارە و وزەش چؽرو ڕانیم كە ئانەیچە عورف و عاڎەت بؽ چا سەروەختەنە پەی قەسەم واردەی."
                },
                {
                    "verse": 3,
                    "text": "پەی ئانەی قەسەمم پەی وەری بە یەھوای خوڎا‌و ئاسمانی و زەمینی كە ھیچ كناچێوە جە كەنعانیەكا ھیجبی مەكەری پەی كوڕەكەیم ئانؽ كە وؽم ئینانؽ دلؽشانە ژیوو،"
                },
                {
                    "verse": 4,
                    "text": "بەڵام لوە پەی سەرزەمینەكەیم و دلؽ قۆم و كەسوكارەكەیم كە دلؽشانە ئامانا دنیاوە چاگە ژەنێوە بارە پەی ئیسحاقی كوڕیم.)"
                },
                {
                    "verse": 5,
                    "text": "و خزمەڎكارەكە پەرساش: (ڕەنگا ژەنەكؽ نێ چەنیم پەی ئؽگەی ‌ من چؽش كەرو؟ ئایا كوڕەكەیڎ گؽڵنووە پەی ئا یاگؽ كە چۆشۆ ئامانی؟)"
                },
                {
                    "verse": 6,
                    "text": "ئیبراھیم جوابش داوە و واتش: (ئاگاڎاربە نەكەری كوڕەكەیم گؽڵنیۆ پەی ئاگەی."
                },
                {
                    "verse": 7,
                    "text": "یەھوا، خوڎاو ئاسمانی، كە جە یانەو تاتەیم و سەرزەمین‌و قۆم و كەسوكاریمۆ بەرش ئاوردانؽ ‌و قسؽش پەی كەردانؽ و قەسەمش پەی واردانؽ و فەرماواش: [ئی سەرزەمینەیە مڎەو بە وەچەكاڎ،] ئاڎ فریشتەو وؽش وەڵؽتەنە كیانوٙ و چاگە ژەنێوە ماری پەی كوڕەكەیم."
                },
                {
                    "verse": 8,
                    "text": "بەڵام خوٙ ئەگەر كناچەكؽچ ناما چەنیڎ، ئا وەختە توٙ گەردەنڎ ئازاڎ بوٙ چا قەسەمەیە كه ‌واردڎ پەیم بەڵام نەكەری كوڕەكەیم گؽڵنیۆ پەی ئاگەی.)"
                },
                {
                    "verse": 9,
                    "text": "ھەرپۆچی خزمەڎكارەكە دەسش وستش چؽرو ڕان‌و ئیبراھیمی گۆرەیش و قەسەمش پەی وارد سەرو ئا چؽوەیە."
                },
                {
                    "verse": 10,
                    "text": "و خزمەڎكارەكە دە حوٙشترؽش جە حوٙشتراو گۆرەكەیش ھوٙرچنیؽ و بارش كەردؽ جە گرد كەل و پەلێوە خاسی و لوا پەی میزوٙپوٙتامیای پەی مەنتؽقە‌و بەین‌و دوە ڕوٙخانەكا پەی ئانەی یاووٙ شارو ناحوٙری كە براكەو ئیبراھیمی چەنەش ژیوا."
                },
                {
                    "verse": 11,
                    "text": "حوٙشترەكؽش پەچه ‌دێ جبەرو شارەكەیۆ قەراخ‌و بیرێوەنه دەمەو وؽرەگا، چا وەختەنە كە ژەنی ئؽنؽ پەی ‌ ئاو بەركؽشتەیۆ."
                },
                {
                    "verse": 12,
                    "text": "ئینجا واتش: (ئەی یەھوا، خوڎا‌و ئیبراھیمی گۆرەیم، تكاڎ وەنەكەرو با ئینە ئاروٙ ڕوه ‌بڎوٙ و مؽھرەبانی وؽڎ نیشانەدە ‌ بە ئیبراھیمی گۆرەیم."
                },
                {
                    "verse": 13,
                    "text": "ئانا، من چؽگەنە مدرانارە قەراخ‌و ئی بیرەو ئاوؽنە و كناچاو خەڵك‌و شارەكەی مەیا پەی ئاو بەركؽشتەیۆ."
                },
                {
                    "verse": 14,
                    "text": "و با پی جوٙرە بوٙ و ئا كناچە گەنجؽ كە من قسؽش چەنی كەرو و ماچوش پەنە: [گوٙزەكؽڎ لارە كەرۆ با ئاوی وەرووە،] با ئاڎیچە جوابم بڎوٙوه و‌ واچوٙ: [ھا ئاوی وەرۆ و ئاویچ كؽشووە پەی حوشترەكاڎ.] و خوڎایە با ئانؽ ئا كناچؽ بوٙ كە توٙ دیاریەڎ كەردؽنە پەی ئیسحاقی خزمەڎكاریڎ. ئا وەختە من پینەیرە مزانو كە توٙ ڕەحم و بەزەیی وؽڎ نیشانەو گۆرەكەیم دانڎ.)"
                },
                {
                    "verse": 15,
                    "text": "و وەڵؽ ئانەینە جە نمێكؽش بوٙوە دیش كە ڕؽڤقە‌و‌ كناچؽ بتوٙئؽلی كوڕو میلكەو ژەنەو ناحوٙری براو ئیبراھیمی، ئاما بەرۆ بە گوٙزێوە سەرو شانەیشۆ."
                },
                {
                    "verse": 16,
                    "text": "و كناچەكؽ زەریفە و پاكیزؽ بؽ و دەس‌و پیایش‌ نەكۆتەبؽوەنە، وەستەرە پەی بیرەكؽ و گوٙزەكؽش پەڕەش كەرده ‌و ھوٙروەستۆ سەر."
                },
                {
                    "verse": 17,
                    "text": "ئینجا خزمەڎكارەكە‌و ئیبراھیمی ڕەما پەی وایشۆ و واتش: (تكاڎ وەنه ‌كەرو كوچالێ چا ئاوەو گوٙزؽتە دەم پەنە با وەرووە.)"
                },
                {
                    "verse": 18,
                    "text": "ئاڎیچە واتش: (ھا گۆرەم فەرماوە ئاوی وەرۆ،) یەكسەر گوٙزەكؽش گؽرتەرە سەرو شانەیشۆ بە دەس گوٙزەكؽش ڕاگیرە كەردە و ئاویش داپەنە."
                },
                {
                    "verse": 19,
                    "text": "دماو ئانەی كە چەنە بیۆ جە ئاودای بە پیاكەی، واتش: (ئاویچ بەركؽشووە پەی حوٙشترەكاڎ تا تؽرئاوؽ با.)"
                },
                {
                    "verse": 20,
                    "text": "ھەرپۆچی زو ئاوەكؽش ھاڵیە كەردە دلؽ قەمەو ئاژەڵەكا و ڕەما‌ ڕوەو سەرو بیرەكؽ ئاویش بەركؽشتۆ پەی گردو حوٙشترەكا."
                },
                {
                    "verse": 21,
                    "text": "چا وەختەنە پیاكە بەبؽ دەنگی چەمڎاری كناچەكؽ كەرؽ تاوەكو بزانوٙ ئایا یەھوا سەفەرەكە‌و ئؽڎیش سەركەوتو كەردەن یان نا."
                },
                {
                    "verse": 22,
                    "text": "و پاسە ڕؽككۆڎ، وختێ حوٙشترەكؽ چەنەبیؽوە جه ‌ئاو واردەی، پیاكە دەسش بەرد لوتەوانێوە ئاڵتون كە وەزنەكؽش بیكایێوە بؽ كە كەروٙ شش گرامؽ چەنی دوؽ بازنا ئاڵتونی كە وەزنەشا دە شاقڵؽ بؽ كە كەروٙ سەڎ و ویس گرامؽ، بەرش ئاوردؽ و دێش بە كناچەكؽ."
                },
                {
                    "verse": 23,
                    "text": "و واتەش پەنە: (توٙ كناچؽ كؽنی؟ ئایا یانەو تاتەیتەنە یاگؽ مەنەیۆ ھەنە پەیما پەی ئؽشەوی؟)"
                },
                {
                    "verse": 24,
                    "text": "و ئاڎیچە جوابش داوە و واتش: (من كناچؽ بتوئؽلینا كە جە میلكەی ‌و ناحوٙریا.)"
                },
                {
                    "verse": 25,
                    "text": "و واتیچش پەنە: (یانەو ئؽمەنە گزرە و سمەری فرە ھەن چەنی یاگؽ مەنەیۆ پەی شمەیچ ئؽشەو.)"
                },
                {
                    "verse": 26,
                    "text": "دمایی پیاكە لواچوٙكەره ‌و یەھواش پەرسا."
                },
                {
                    "verse": 27,
                    "text": "و واتش: (سپاس و ستایش پەی یەھوای خوڎاو ئیبراھیمی گۆرەیم كە وازش ناورد جە وەشەویسی و دڵسوٙزیەكەو وؽش چەنی ئیبراھیمی گۆرەیم، من ڕاوە بؽنا یەھوا ڕانماییشكەردانؽ تا بلو پەی یانەو برایاو گۆرەكە‌‌یم.)"
                },
                {
                    "verse": 28,
                    "text": "ئینجا كناچەكؽ ڕەما پەی یانەو ئەڎێش و گردو ئا چؽواشە باس كەردؽ."
                },
                {
                    "verse": 29,
                    "text": "و ڕؽڤقە برێوەش بؽ پەنەش واچؽنؽ لابان، زیارە و سەرؽع ڕەما ڕوەو سەرو بیرەكؽ پەی لاو پیاكەی كە نزیك‌و بیرەكؽنه ‌بؽ."
                },
                {
                    "verse": 30,
                    "text": "و پاسه ‌ڕؽك كۆڎ وەختێ لابان لوتەوانەكه ‌و بازنەكؽ دەس‌و واڵەكؽش دیؽش و ژنیچش كە پیاكە چە قسێوەش كەردؽنە چەنی واڵەكؽش، یەكسەر ئاما بەرۆ پە‌ی وینای ئا پیایە كە چەنی حوٙشترەكاش نزیك‌و بیرەكؽنە مدرابؽرە."
                },
                {
                    "verse": 31,
                    "text": "ئینجا واتش: (ئۆ پیروٙزكریاو یەھوای، فەرماوە بوٙ چوەر پەی چؽشی جبەرۆ مدارنیرە ئانا من دیوەخانم ئاماڎە كەردەن پەیڎ و یاگێوەیچ پەی خوٙشترەكاڎ.)"
                },
                {
                    "verse": 32,
                    "text": "ھەرپۆچی پیاكە ئاما یانە، و لابانیچ حوٙشترەكؽش كەردؽوە و گزرە و سمەریش دێ پەنە و ئاویچش ئاوردە تاوەكو پیاكە و ڕەفؽقەكؽش قاچؽشا شوٙرا."
                },
                {
                    "verse": 33,
                    "text": "بەڵام وەختێ نانشا وەرو دەمیشەنە نیارە پەی واردەی، ئاڎیچ واتش: (نان مەوەرو تا قسؽ دڵیم نەكەرو،) لابانیچ پەنەش واڎ: (قسؽ دڵیڎ كەرە.)"
                },
                {
                    "verse": 34,
                    "text": "و واتؽش پەنە: (من خزمەڎكارو ئیبراھیمینا."
                },
                {
                    "verse": 35,
                    "text": "و یەھوایچ ئیبراھیمی گۆرەمش بؽ ئەنڎازە بەرەكەڎدار و گۆره ‌كەردەن، گەله ‌و گاوەل و خزمەڎكارؽ و كارەكەرؽ و حوٙشترؽ و ھەرؽ و ئاڵتون و زیوی فرەش دان پەنە."
                },
                {
                    "verse": 36,
                    "text": "ئیسەیچ ساراو ژەنەو گۆرەكەیم جە عومرو پیرینە كوڕێوەش بیەن پەی ئیبراھیمی گۆرەیم، ئیبراھیمیچ ھەرچیێش ھەن دانش پاڎی."
                },
                {
                    "verse": 37,
                    "text": "و گۆرەكەم گفتش چەنە ھوٙرگؽرتەنا و قەسەمش دانا: [جە كناچاو كەنعانیەكا ژەنی نارو پەی كوڕەكەیش، ئانؽ كە وؽش دلؽشانە ژیوان."
                },
                {
                    "verse": 38,
                    "text": "بەڵام ئیبراھیمی گۆرەم پەنەش واتانؽ: لوە پەی یانەو تاتەیم و پەی لاو قۆم و كەسەكام، چاگە ژەنێوە بارە پەی كوڕەكەیم.]"
                },
                {
                    "verse": 39,
                    "text": "و واتم بە گۆرەكەیم: [ڕەنگا كناچەكؽ نێ چەنیم.]"
                },
                {
                    "verse": 40,
                    "text": "جوابش دانێ و واتش: [یەھوا كە وەرو دەمیشەنە ھاتوچوٙم كەردەن، فریشتەو وؽش چەنیڎ كیانوٙ و سەرڎ وزوٙ، و جە دلؽ قۆم و كەسەكامەنە و یانەو تاتەیمەنە ژەنێوە پەی كوڕەكەیم ماری."
                },
                {
                    "verse": 41,
                    "text": "دمایی توٙ گەردەنڎ ئازاڎا جە قەسەمەكەیم، ئەگەر قۆم و كەسەكام ڕەڎشا كەردۆ كە كناچەكؽڎ بڎا پەنە، ئا وەختە ‌ بەدڵنیایی توٙ ئازاڎنی چا قەسەمەی كە پەی منڎ واردەن.]"
                },
                {
                    "verse": 42,
                    "text": "ھەرپۆچی ئاروٙ وەختێ یاوانؽ سەرو بیرەكؽ داوام كەرد جە یەھوای خوڎا‌و گۆرەكەیم و واتم: [ئەی یەھوا، خوڎاو ئیبراھیمی گۆرەیم ئەگەر چی ھەرمانؽنە سەرم وزی كە ئامانا پەیش."
                },
                {
                    "verse": 43,
                    "text": "ئانا من سەرو ئی بیرؽوە مدرانارە و با ئا كناچە گەنجؽ كە مێ پەی ئاو بەركؽشتەیۆ و منیچ داواش وەنە كەرو و واچو: (چا ئاوەو گوٙزؽتە كوچێم دەپەنە با وەرووە.)"
                },
                {
                    "verse": 44,
                    "text": "ھەرپاسە ئاڎیچە بە من ماچوٙ: (فەرماوە ئاوی وەرۆ و ئاوی كؽشووە پەی حوشترەكایچڎ،) ئەی یەھوا، ئینؽ با ئا كناچؽ بوٙ كە توٙ ھوٙرڎ چنیؽنە پەی كوڕو ئیبراھیمی گۆرەیم."
                },
                {
                    "verse": 45,
                    "text": "ئانەبؽ ھەڵای من دڵ‌و وؽمەنە قسؽ كەرؽنا كوتوپڕ ڕؽڤقە ئاما و گوٙزێوە سەرو شانەیشۆ بؽ و وەستەرە پەی بیرەكؽ و ئاویش گوٙستە و منیچ واتم: [كوچێ ئاویم دەپەنە با وەرووە.]"
                },
                {
                    "verse": 46,
                    "text": "و ئاڎیچە بەپەلە گوٙزەكؽش سەرو شانەیشۆ گؽرتەرە و واتش: [فەرماوە ئاوی وەرۆ، ئاوەو حوشترەكایچڎ مڎەو،] منیچ ئاوەكؽم واردۆ و ئاڎیچە ئاوەو حوشترەكاش دا."
                },
                {
                    "verse": 47,
                    "text": "ئینجا منیچ چەنەم پەرسا و واتم: [كناچؽ كؽنی؟] ئاڎیچە جوابش دانێ و واتش: [من كناچؽ بتوٙئؽل‌و كوڕو ناحوٙرینا كە میلكەی وستەنۆ،] منیچ لوتەوانەكەم كەرد لوتەش و بازنەكؽچم كەردؽ ھەردوی دەسؽش."
                },
                {
                    "verse": 48,
                    "text": "و منیچ لوانؽ چوٙكەرە وەرودەم‌و یەھواینە، خوڎا‌و ئیبراھیمی گۆرەیم و سپاسم كەرد سەرو ئانەی كە ڕانماییش كەردا پەی ئی ڕێ تاوەكو دلؽ قۆم و كەساو گۆرەكەیمەنە ژەنێوە بارو پەی كوڕو گۆرەكەیم."
                },
                {
                    "verse": 49,
                    "text": "ئیسەیچ ئەگەر گەرەكتانە خاسە كەردؽ و دڵسوٙزی برماندؽ چەنی گۆرەكەیم، ئانە پەنەم واچدؽ با بزانو، و ئەگەر گەرەكیچتا نیا خاسە كەردؽ چەنی گۆرەكەیم ھەر پەنەم واچدؽ با بلو دەرەبارێرە.)"
                },
                {
                    "verse": 50,
                    "text": "لابان و بتوٙئؽل جوابشا داوه ‌و واتشا: (ماڎام ئی ھەرمانؽ جه ‌لاو یەھوایۆنە، مەتاومؽ نه ‌بە خاس و نە‌ بە خراپ ھیچڎ چەنی واچمؽ."
                },
                {
                    "verse": 51,
                    "text": "ھا ئانا ڕؽڤقە ئینا وەرو دەساتەنە، بەرەش و لوە، با بوٙ به ژەنەو كوڕو گۆرەكەیڎ، پا جوٙرە كە یەھوا فەرماوانش.)"
                },
                {
                    "verse": 52,
                    "text": "و وەختێ خزمەڎكارەكەو ئیبراھیمی گوٙشش جە قسەكاشا بؽ، لوا چوٙكەرە وەرو دەم‌و یەھواینە."
                },
                {
                    "verse": 53,
                    "text": "جا خزمەڎكارەكە جل و بەرگ و قاپ و قاچاخی ئاڵتون و زیوش بەرئاورد و داش بە ڕؽڤقەی، و دیاری گران قیمەتیچش دا بە براكەیش و ئەڎێش."
                },
                {
                    "verse": 54,
                    "text": "ئینجا خزمەڎكارەكە وؽش و ئا پیێچە كە چەنیش بؽنؽ واردشا و واردشاوە و شەوەكؽشا چاگە بەردەسەر، بەیانی وەختێ ھوٙر ئؽستؽ وەرمەنە، واتش: (ڕاییم كەردؽ با گؽڵووه پەی لاو گۆرەكەیم.)"
                },
                {
                    "verse": 55,
                    "text": "بەڵام ئەڎا و براكە جوابشا داوە و واتشا: (با كناچەكؽ چنڎ ڕوؽ لاماوه مە‌نوٙوه با نزیكەو ده ‌ڕوێوە لاماوەبوٙ،‌ دمایی گنوٙ ڕا و بێ.)"
                },
                {
                    "verse": 56,
                    "text": "و ئاڎیچ پەنەش واتؽ: (دمام مەوزدؽ ماڎام یەھوا سەفەرەكەش سەركەوتوكەردەنا ڕامدەیدؽ با گؽڵووە پەی لاو گۆرەكەیم.)"
                },
                {
                    "verse": 57,
                    "text": "ھەرپۆچی واتشا: (بازە با كناچەكؽ چڕمؽ بە مەخسەڎو گوٙش گؽرتەی چەنەش.)"
                },
                {
                    "verse": 58,
                    "text": "ئینجا ڕؽڤقەشا چڕیە و چەنەشا پەرسا: (ئایا توٙ چەنی ئی پیایە ملی؟\" ئاڎیچە جوابش داوە و واتش: \"ملو.)"
                },
                {
                    "verse": 59,
                    "text": "ئیتر ڕؽڤقەی واڵؽشا و دایەنەكؽش و خزمەڎكارەكەو ئیبراھیمی و پیێكؽش ڕایؽشا كەردؽ."
                },
                {
                    "verse": 60,
                    "text": "و ڕؽڤقەشا بەرەكەڎدارە كەردە و واتشا:"
                },
                {
                    "verse": 61,
                    "text": "ئینجا ڕؽڤقە وؽش و كارەكەرەكاش ھوٙرئؽستؽ و سوارؽ حوٙشترەكا بیؽ و كۆتؽ شوٙنە‌و پیایەكا، و پی شؽوە خزمەڎكارەكە‌و ئیبراھیمی ڕؽڤقەش بەردە و لوا."
                },
                {
                    "verse": 62,
                    "text": "چا وەختەنە ئیسحاق كە جە خاك‌و نەقەبینە ژیوؽ، ‌ جە بیرەولەحەی ڕوٙئیۆ گؽڵاوە."
                },
                {
                    "verse": 63,
                    "text": "و لاو وؽرەگایۆ ئیسحاق زیارە پەی دلؽ جاڕەكا پەی پیاسەكەردەی و سەرنج دای، و سەرەش ھوٙربڕی و دیش بازێ حوٙشترؽ مای مە‌یا ڕوەشۆ."
                },
                {
                    "verse": 64,
                    "text": "و ڕؽڤقە سەرەش ھوٙربڕی و ئیسحاقش دی و سەرو حوٙشترەكەیشۆ وەستەرە."
                },
                {
                    "verse": 65,
                    "text": "و بە خزمەڎكارەكەو ئیبراھیمیش واڎ: (ئا پیا كؽن ئینا ڕاوە پەی وینایما؟) خزمەڎكارەكەیچ جوابش داوه ‌و واتش: (ئانە گۆرەكەما،) ئایڎیچە دەم ‌و چەم‌و وؽش پوٙژنارە بە تارێكؽش."
                },
                {
                    "verse": 66,
                    "text": "ئیتر خزمەڎكارەكە‌و ئیبراھیمی ھەرچیێش كەردەبؽ گؽڵناشۆ پەی ئیسحاقی."
                },
                {
                    "verse": 67,
                    "text": "و ئیسحاق ڕؽڤقەش ئاوردە پەی دلؽ چاڎرەكؽ ئەڎێش و ھامسەرگیریش چەنی كەردە و وەشەشسیا و دماو مەردەی ئەڎێش، بیه ‌بە سەبوری پەیش."
                }
            ]
        },
        {
            "chapter": 25,
            "audio_link": "https://media.ipsapps.org/hac/hac-audio/GEN_025.mp3",
            "verses": [
                {
                    "verse": 1,
                    "text": "ئینجا ئیبراھیم ژەنێوە تەرەش پەی وؽش ئاوردە و نامؽش قەتورە بؽ."
                },
                {
                    "verse": 2,
                    "text": "و قەتورە ئینؽشە پەی ئیبراھیمی بیؽ كە نامؽشا، زەمڕان و یەقشان و مەدان و میدیان و یەشباق و شوٙحا بؽ."
                },
                {
                    "verse": 3,
                    "text": "و یەقشان بی بە تاتەو شەبای و دیدانی. وەچەكؽ دیدانیچ ئاشوریم و لەتوشی و لەئومیەكؽ بؽنؽ."
                },
                {
                    "verse": 4,
                    "text": "و كوڕەكاو میدیانی ئینؽ بؽنؽ بە نامەكاو، عؽفا، عؽفەر و حەنوٙك و ئەبیداع و ئەلداعە. گردو ئینیشا كوڕەزێ قەتورەی بؽنؽ."
                },
                {
                    "verse": 5,
                    "text": "و ئیسەیچ ئیبراھیم ھەرچی مڵك و ماڵش بؽ گردش دا بە ئیسحاقی."
                },
                {
                    "verse": 6,
                    "text": "بەڵام ئیبراھیم پەی ئا كوڕا كە جە ژەنەكای تەریش بؽنؽ، دیاریش دێ پەنە و كیانێش پەی سەرزەمین‌و ڕوٙژھەڵاتی دور جە ئیسحاقی كوڕیش، چا وەختەنە كە ھەڵای وؽش زینڎە بؽ."
                },
                {
                    "verse": 7,
                    "text": "ئینە عومرو ئیبراھیمیا، كە سەڎ و حەفتا و پەنج ساڵؽ ژیوا."
                },
                {
                    "verse": 8,
                    "text": "ئینجا ئیبراھیم جە عومرێوە خاسی پیرینە و تؽرواردە جە ژیوای پەی دماجاری دما ھەناسەش دا و وەفاتش كەرد، و نریا دلؽ قەبرەو باوباپیراش."
                },
                {
                    "verse": 9,
                    "text": "ھەردوی كوڕەكؽش ئیسحاق و ئیسماعیل، ئاوردشا و دلؽ مەڕەكؽ مەخپؽلەینە نیاشارە، كە گنؽ دلؽ زەمینەكەو عەفروٙن‌و كوڕو چوٙحەری حیتی جەوەرانوەرو مەمرؽ."
                },
                {
                    "verse": 10,
                    "text": "ئینە ئا زەمینە بؽ كە ئیبراھیم سانابؽش لاو حیتیەكاوە و چاگە وؽش و سارای ژەنیش ئەسپەردؽ كر‌یێ."
                },
                {
                    "verse": 11,
                    "text": "و پاسە ڕوەش دا، دماو مەردەی ئیبراھیمی، خوڎا ئیسحاق‌و كوڕو ئیبراھیمیش بەرەكەڎدار كەرد و جە نزیك‌و بیرە‌و لەحەی روٙئینە ئەوانیشته بی."
                },
                {
                    "verse": 12,
                    "text": "ئیسەیچ ئینە توٙمارو وەچەكاو ئیسماعیلین كە ھاجەرؽ میسریە‌و كارەكەرەو سارێ، وستؽشۆ پەی ئیبراھیمی."
                },
                {
                    "verse": 13,
                    "text": "ئینەیچە توٙمارو وەچەكاو كوڕاو ئیسماعیلین بەپاو نامەكاشا و پەیڎابیەیشا: نەبایوٙت كە نوٙبەرەكەشا، ھەرپاسە قؽدار، ئەدبەئؽل، مؽبسام."
                },
                {
                    "verse": 14,
                    "text": "مؽشماع، دوٙما، مەسسا."
                },
                {
                    "verse": 15,
                    "text": "حەدەد، تؽما، یەتور، نافیش، قەدما."
                },
                {
                    "verse": 16,
                    "text": "ئینؽ كوڕەكاو ئیسماعیلی بؽنؽ، ئینؽچە نامەكؽشانؽ بەپاو ھەوارگەكاشا و یاگؽ ئەوانیشتەبیەیشا، ئاڎؽ بیؽ بە دوانڎزە سەرلەشكرؽ بەپاو عەشرەتەكاشا."
                },
                {
                    "verse": 17,
                    "text": "ئینەیچە عومرو ئیسماعیلی بؽ، سەڎ و سی و حۆڎ ساڵؽ بؽ، ئینجا دماجار دما ھەناسەش دا و وەفاتش كەرد و نریا دلؽ قەبرەو باوباپیراش."
                },
                {
                    "verse": 18,
                    "text": "و وەچەكؽش ئەوانیشتؽ بیؽ جە حەڤیلاوە تا شوٙر، كە كۆتەبؽ وەرانوەرو میسری سەرو ڕاو ئاشوریۆ. جەوەرانوەرو گردو قۆمەكاشۆ، یەكبین خەریك‌و دژمنایەتی بؽ."
                },
                {
                    "verse": 19,
                    "text": "ئیسەیچ ئینە توٙمارو وەچەكاو ئیسحاق‌و كوڕو ئیبراھیمین، و ئیبراھیم تاتەو ئیسحاقی بؽ،"
                },
                {
                    "verse": 20,
                    "text": "وەختێ ئیسحاق عومرش چل ساڵؽ بؽ، ڕؽڤقەش ئاوردە كە كناچؽ بتوئؽلی ئارامی بؽ و واڵؽ لابانی بؽ پەی ئانەی بوٙبە ژەنیش، و بتوئؽلی تاتەیچش جە مؽزوٙپۆتامیانە كە ئینا بەین‌و دوە ڕوٙخانەكانە، ژیوؽ."
                },
                {
                    "verse": 21,
                    "text": "و ئیسحاق بەتاسەوە نماش كردە پەی یەھوای وەرو خاترەو ژەنەكؽش، چونكە ئوٙجاخکوٙرە بؽ و زاڕوٙڵەش نە بؽ، و یەھوایچ جواب‌و نماكؽش داوە و رؽڤقەی ژەنیش دوەگیانە بیە."
                },
                {
                    "verse": 22,
                    "text": "و دوە زاڕوٙڵەكؽ دلؽ لەمەو ئەڎێشانە ململانؽ یوٙترینی كەرؽنؽ و ئاڎیچە واتش: (ئینە چؽشا ڕوه ‌مڎوٙ لەمەمەنە؟) و لوا پەی ئانەی پرسیارە كەروٙ جە یەھوای چا بارۆ."
                },
                {
                    "verse": 23,
                    "text": "یەھوا پەنەش فەرماوا:"
                },
                {
                    "verse": 24,
                    "text": "وختێ كۆتە مانگەو وؽش و وەخت‌و زاڕوٙڵەبیەیش ئاما وەرۆ، دیشا كە دوانێوه ئینێ لەمەشە‌نە."
                },
                {
                    "verse": 25,
                    "text": "وەختێ نوٙبەرەكەشا پەیڎا بی فرە توكن بؽ و پوٙسیچش سوربؽ، ئەرەجیؽ فەروی توكنش كەردەنەنە، ھەرپۆچی نامؽشا نیا عیسوٙ."
                },
                {
                    "verse": 26,
                    "text": "دماو ئانەیە براكەیچش ئاما بەرۆ بە دەسێوەش پاژنەو عیسوٙیش گؽرتەبؽ، ھەرپۆچی نامؽشا نیا یاقوب كە بەماناو پاژنەگؽری مێ و ئیسحاقیچ جە عومرو شەس ساڵینە بؽ وەختێ بی بە تاتەو ئاڎیشا."
                },
                {
                    "verse": 27,
                    "text": "وەختێ کوڕەكؽ گۆر‌ؽ بیؽ، عیسوٙ بی بە سەیاڎێوە شارەزا و فرەو وەختەكاش جە دەرودەشتەنە بەرؽ سەر، بەڵام یاقوب پیێوە ئارام بؽ و دلؽ چاڎرەكانە ژیوؽ."
                },
                {
                    "verse": 28,
                    "text": "ئیسحاق عیسوٙش فرە وەش گەرەك بؽ چونكە گرد جارێ چا گوٙشتەیە وەرؽ كە عیسوٙ ڕاوەش كەرؽ، بەڵام ڕؽڤقە یاقوبش وەشتەر گەرەك بؽ."
                },
                {
                    "verse": 29,
                    "text": "و ڕوێشا عیسوٙ جە دەرودەشتەنە گؽڵاوە فرە مانیا بؽ، وەختێ دیش كە یاقوب خەریك‌و چاشت نیایسەریا."
                },
                {
                    "verse": 30,
                    "text": "عیسوٙ بە یاقوبیش واڎ: (كوچێ چا چاشتە سورؽمە دەپەنە چونكە خەریكا ئاورایؽ مرو.) ھەرپۆچی عیسوٙ نامؽش نریان ئەدوٙم."
                },
                {
                    "verse": 31,
                    "text": "و یاقوبیچ واتش: (جارێ توٙ ھەق‌و نوٙبەرەییەكەیڎ پەنەم ورەشە.)"
                },
                {
                    "verse": 32,
                    "text": "و عیسوٙیچ واتش: (ئانا من خەریكا ئاورایؽنە مرو ئیتر ھەق‌و نوٙبەرەیی چە ئیسیفاڎێوەش ھەن پەیم؟)"
                },
                {
                    "verse": 33,
                    "text": "و یاقوب جوابش داوه ‌و واتش: (ئەوەڵ جار قەسەمم پەی وەرە كە ھەق‌و نوٙبەرەییەكەیڎ ھین‌و منا،) ئاڎیچ قەسە‌مش پەی وارد و ھەق‌و نوٙبەرەییەكەو وؽش ورەتش بە یاقوبی."
                },
                {
                    "verse": 34,
                    "text": "ئینجا یاقوب نان و لەمەزەڕینؽش دا بە عیسوٙی و ئا‌ڎیچ واردش و واردشۆ و ھوٙرئؽست و لوا ڕاو وؽشەرە، ھەرپۆچی قینیش جە ھەق‌و نوٙبەرەییەكەیش بؽ."
                }
            ]
        },
        {
            "chapter": 26,
            "audio_link": "https://media.ipsapps.org/hac/hac-audio/GEN_026.mp3",
            "verses": [
                {
                    "verse": 1,
                    "text": "ئینجا وشكەساڵی و گرانیێوە ڕوەش دا جە خاكەكەنە، كە جیاواز بؽ چا وشكەساڵی و گرانیەی كە جە سەروەخت‌و ئیبراھیمینە ڕوەش دابؽ، ھەرپۆچی ئیسحاق كوٙچش كەرد پەی لاو ئەبیمالكی، كە پاشا‌و فەلەستینیەكا بؽ جە گرارەنه ژیوؽ‌."
                },
                {
                    "verse": 2,
                    "text": "یەھوا بەركۆڎ پەی ئیسحاقی و فەرماواش: (مەلە پەی میسری، بەڵكو مەنۆ چا یاگؽنە كە وؽم ماچوڎ پەنە چاگە ژیوە و مەنۆ."
                },
                {
                    "verse": 3,
                    "text": "ماوێوە چا خاكەنە بە ئاوارەیی مەنۆ و ژیوە چونكە من ئینانؽ چەنیڎ، و بەرەكەڎدارڎ كەرو، و گرد‌و ئی خاكەیە مڎەو بە توٙ و به ‌وەچەكاو توٙ، و ئا قەسەمەیچه ‌كە پەی ئیبراھیمی تاتەیڎ واردەنم بەروش سەر."
                },
                {
                    "verse": 4,
                    "text": "و وەچەكاڎ فرؽ كەرو پؽسە ھەسارەكاو ئاسمانی، و ئی گردو خاكەیچە مڎەو بە وەچەكاڎ، و گردو میللەتەكاو سەرزەمینی جە ڕاو وەچەكاو توٙوە بەرەكەڎدارؽ كریا."
                },
                {
                    "verse": 5,
                    "text": "چونكە ئیبراھیم گوٙشش چەنە گؽرتا و دەسور و فەرمان و موٙچیاریەكؽ منش بە گا ئاوردؽ.)"
                },
                {
                    "verse": 6,
                    "text": "ھەرپۆچی ئیسحاق جە گرارەنە ئەوانیشتە بی."
                },
                {
                    "verse": 7,
                    "text": "و پیایا‌و یاگەكؽ پەرساشا وەنە‌و ئیسحاقی جەبارەو ژەنەكؽشۆ ئاڎیچ واتش: ‌(ئاڎە واڵؽمەنە.) چونكە ئیسحاق تەرسا چانەی كە واچوٙ: (ئاڎە ژەنیمەنە.) چونكە واتش: (نەوەك پیێكؽ وەرو خاترە‌و ڕؽڤقە‌ی كوشام، چونكە فرە جوانەنە.)"
                },
                {
                    "verse": 8,
                    "text": "و ئانە بؽ وەختێ ئیسحاق ماوێوە درؽژ چاگە مەنۆ، ڕوێشا ئەبیمالك جە پەنجەرەو ھوٙڎەكەیشۆ تەماشەو واری كەرؽ دیش ئیسحاق چەنی ڕؽڤقەی دەسبازی كەروٙ."
                },
                {
                    "verse": 9,
                    "text": "ئینجا ئەبیمالك كیاناش شوٙنەو ئیسحاقیرە و ئاوردشا پەی لایش و پەنەش واڎ: (خوٙ ئانؽ ژەنیتەنە، ئیتر پەی چؽشی واتڎ: [واڵؽمەنە]؟) ئیسحاقیچ جوابش داوە و واتش: (چونكە ویرم كەردۆ ئەگەر واتێم: [ئاڎە ژەنیمەنە چانەیشؽ كوشیێنؽ ‌ وەرو ئاڎؽ.])"
                },
                {
                    "verse": 10,
                    "text": "و ئەبیمالك واتش: (ئینە چؽشبؽ بە ئؽمەڎ كەرد؟ ڕەنگا یوٙ جە پیایەكام چەنی ژەنەكؽڎ وتێ و ئا وەختە گوناح‌و ئاڎی گنؽ مل‌و ئؽمە.)"
                },
                {
                    "verse": 11,
                    "text": "ھەرپۆچی ئەبیمالك فەرمانەش كەردە بە گردو خەڵكەكەی و واتش: (ھەركەسێوە دەس بەروٙ پەی ئی پیایە یان پەی ژەنەكؽش، ئانە بەدڵنیایی مروٙ.)"
                },
                {
                    "verse": 12,
                    "text": "ئینجا ئیسحاق چا زەمینەنە توٙمش شانا، و ھەر چا ساڵؽنە سەڎ ئانڎەش دەس كۆڎ چونكە یەھوا بەرەكەڎدارش كەردە بؽ."
                },
                {
                    "verse": 13,
                    "text": "ئیتر پیاكە وردە وردە سەروەت و سامانەكەش زیاڎش كەرد تا پاسەش سەرئاما فرە دوٙڵەمەنڎ بی."
                },
                {
                    "verse": 14,
                    "text": "و ئاڎ بی بە ساحؽب‌و گەلە و گاوەلی و خزمەڎكار و كارەكەرێوە فرەی، ھەرپۆچی فەلەستینیەكؽ بەخؽڵیشا پەنە بەرد."
                },
                {
                    "verse": 15,
                    "text": "و گردو ئا بیرایچە كە ئیبراھیمی تاتەیش و خزمەڎكارەكؽش جە سەردەم‌و وؽشەنە ھوٙرشا كەنڎؽبؽنؽ، فەلەستینیەكا بە خوڵە پەڕؽشا كەردؽوە."
                },
                {
                    "verse": 16,
                    "text": "ئینجا ئەبیمالك بە ئیسحاقیش واڎ: (دورگنۆ چەنەما چونكە جە ئؽمە قەوەتتەر بیەنی‌.)"
                },
                {
                    "verse": 17,
                    "text": "و ئیسحاقیچ چاگە بەرشی و لوا پەی دوٙڵەو گراری و چاگە چاڎرەكؽش ھوٙرش دێ و مەنۆ."
                },
                {
                    "verse": 18,
                    "text": "ئینجا ئیسحاق دیسان دەسش كەرد پاگلەمە كەردەیۆ ئا بیرا كە تاتە‌یش ھوٙرشكەنڎؽبؽنؽ، چونكە دمای مەردەی تاتەیش، فەلەستینیەكا پەڕؽ كەردؽبؽنؽوە، و ئا نامؽچشە نیێوە وەنە كە تاتەیش وەڵتەرؽ نامؽش نیێبؽنؽ."
                },
                {
                    "verse": 19,
                    "text": "بەڵام وەختێ خزمەڎكارەكاو ئیسحاقی جە دوٙڵەو گرارینە خەریك‌و ھوٙركەنڎەی بیرێوە بؽنؽ، ‌ ئاوێوە سازگارەشا ئؽستۆ كە ھوٙرقوڵیؽ."
                },
                {
                    "verse": 20,
                    "text": "و شوانەكؽ گراری لوێ گژؽ شوانەكاو ئیسحاقیرە و پەنەشا واتؽ: (ئی ئاوؽ ھینە‌و ئؽمەنه!‌) ھەرپۆچی ئیسحاقیچ بیرەكؽش نامؽ نیا بیرە‌و ئؽشەقی چونكە سەرو بیرەكؽ بی بە دەمەقاڵەشا."
                },
                {
                    "verse": 21,
                    "text": "ئینجا خزمەڎكارەكاو ئیسحاقی دیسان بیرێوە تەرەشا ھوٙركەنڎە و سەرو ئاڎیچؽ بی بە دەمەقاڵەشا ھەرپۆچی ئیسحاق نامؽ بیرەكؽش نیا سؽتەنە ‌."
                },
                {
                    "verse": 22,
                    "text": "و چاگە دوركۆتۆ و بیرێوە تەرەش ھوٙركەنڎە و بەڵام سەرو ئی بیرؽ دەمەقاڵە دروس نەبی، ھەرپۆچی نامؽ بیرەكؽش نیا ڕەحوٙبوٙت و واتش: (یەھوا یاگێوەش دایمؽ پەنە دلؽ خاكەكەینە و بەرەكەڎدارؽ و فرؽما كەروٙ.)"
                },
                {
                    "verse": 23,
                    "text": "دمایی چاگۆ كوٙچش كەرد و لوا پەی یاگێوە نامؽش بیرشەبعا بؽ."
                },
                {
                    "verse": 24,
                    "text": "و چا شەوەنە یەھواش پەی بەركۆڎ و فەرماواش: (من خوڎا‌و ئیبراھیمی تاتەیتەنا، مەتەرسە چونكە من ئینانؽ چەنیڎ، بەرەكەڎدارڎ كەرو و وەچەكایچڎ فرؽ كەرو وەروخاترەو ئیبراھیمی خزمەڎكاریم.)"
                },
                {
                    "verse": 25,
                    "text": "ھەرپۆچی ئیسحاق چاگە قوربانگێوەش بنیاڎ نیا، و ھاوارش ئۆ نامؽ یەھوای كەرد و چاگە چاڎرەكؽش ھوٙرش دێ و خزمەڎكارەكؽچش بیرێوە تەرەشا ھوٙركەنڎە."
                },
                {
                    "verse": 26,
                    "text": "ھەر چا وەختەنە ئەبیمالك چەنی دەم ڕاسەكەیش، كە ئەحوٙزەت بؽ و چەنی فیكوٙڵی سەر لەشكری جە گرارۆ ئامێ پەی سەروەنەدای ئیسحاقی."
                },
                {
                    "verse": 27,
                    "text": "و ئیسحاق پاڎیشاش واڎ: (ئیساتؽ پەی چؽشی ئامێندؽ پەی لایم؟ خوٙ شمە قینیتا چەنەم بؽ و لا وؽتاوە بەرتا كەردانؽ.)"
                },
                {
                    "verse": 28,
                    "text": "و ئاڎیچؽ جواب‌و ئیسحاقیشا داوە و واتشا: (بەڕاسی پەیما بەركۆڎ كە یەھوا ئینا چەنیڎ.) و ویرؽما كەردؽوە و واتما: [با بەین‌و ئؽمە و توٙنە عەھدێوە بوٙ، ھەرپۆچی تكاڎ وەنە كەرمؽ قە‌ولما دەپەنە،"
                },
                {
                    "verse": 29,
                    "text": "كە خراپەما وەرانوەر نەكەری، ھەرچەنی ئؽمە دەسما پەی نەبەردی، تەنانەڎ خاسەما چەنی كەردی و بە ئاشتی ڕەوانەما كەردی و ئانا توٙ پیروٙز كریاو یەھواینی.])"
                },
                {
                    "verse": 30,
                    "text": "ئینجا ئیسحاقیچ سفرە و خوانێوە گۆرەش پەی ڕازنێوە و ئاڎیچؽ واردشا و واردشاوە."
                },
                {
                    "verse": 31,
                    "text": "و پەی سەوای بەیانی زو وەرمەنە ھوٙرئؽستؽ و قەسەمشا پەی یوٙترینی وارد و ئینجا ئیسحاق ڕەوانەش كەردؽ و ئاڎیچؽ بە ئاشتی ئیسحاقشا جیائاست."
                },
                {
                    "verse": 32,
                    "text": "و پاسە ڕوەش دا ھەر چا ڕوٙنە خزمەڎكارەكؽ ئیسحاقی ئامێ و خەبەرشا داپەنە جەبارەو ئا بیرؽوە كە ھوٙرشا كەنڎؽ بؽ و پەنەشا واڎ: (یاوێنە ئاوی)."
                },
                {
                    "verse": 33,
                    "text": "و ئاڎیچ نامؽش نیا شەبعا، ھەرپۆچی تا ئاروٙیچ شارەكە نامؽش بیرشەبعان."
                },
                {
                    "verse": 34,
                    "text": "ئانەبؽ وەختێ عیسوٙ عومرش یاوا چل ساڵؽ، ھامسەرگیریش كەرد چەنی دوؽ كناچای حیتیا، بە نامەكاو: یەھودیتە‌و كناچؽ بئؽری حیتی و باسمە‌و كناچؽ ئؽلوٙنی حیتی."
                },
                {
                    "verse": 35,
                    "text": "و ئاڎؽ بیؽ بە مایؽ خەم ‌و خەفەتی پەی ئیسحاقی و ڕؽڤقەی."
                }
            ]
        },
        {
            "chapter": 27,
            "audio_link": "https://media.ipsapps.org/hac/hac-audio/GEN_027.mp3",
            "verses": [
                {
                    "verse": 1,
                    "text": "ئیسەیچ ئانە بؽ كە وەختێ ئیسحاق پیر بیەبؽ و چەمەكؽش كزؽ بیؽبؽنؽ و نەوینؽ چڕیش ئۆ عیسوٙی كوڕە گۆرەكەیش و واتش: (كوڕم.) ئاڎیچ جوابش داوه ‌و واتش: (ئینانؽ.)"
                },
                {
                    "verse": 2,
                    "text": "و ئیسحاق واتش: (ئانا من پیر بیەنا و مەزانو كەی مرو."
                },
                {
                    "verse": 3,
                    "text": "ھەرپۆچی تیر و كەمانەكەیڎ ھوٙرگؽرە و لوە پەی دەشت و دەری نەچیرێوەم پەی ڕاوه ‌كەرە."
                },
                {
                    "verse": 4,
                    "text": "ئا واردە وەش و بەتامەی كە دڵم ئارەزوش كەروٙ، دروسش كەرە پەیم و بارەش با وەروش، ‌تاوەكو منیچ دمایین بەرەكەتڎ پەنە بەخشو وەڵؽ ئانەینە مرو.)"
                },
                {
                    "verse": 5,
                    "text": "و ڕؽڤقە گوٙشش چەنە بؽ وەختێ ئیسحاق و عیسوٙی كوڕش قسؽ كەرؽنؽ و عیسوٙ لوا پەی دەشت و دەری پەی ڕاوؽ و نەچیرێوە باروٙوە."
                },
                {
                    "verse": 6,
                    "text": "رؽڤقە قسؽش كەردە پەی یاقوبی كوڕیش و واتش: (گوٙشم چەنە بؽ كە تاتەڎ قسؽش كەردە پەی عیسوٙی برایت و واتش:"
                },
                {
                    "verse": 7,
                    "text": "[نەچیرێوەم پەی ئاماڎە كەرە و ئا واردەی كە وەش و بەتاما پەیم ئاماڎە كەرە با وەروش تاوەكو تاوو دمایین بەرەكەتڎ پەنە بەخشو وەڵؽ ئانەینە مرو وەرو دەم‌و یەھواینە.]"
                },
                {
                    "verse": 8,
                    "text": "ھەرپۆچی كوڕو وؽم گوٙشم پەی گؽرە پا جوٙرەی كە ماچوڎ پەنە."
                },
                {
                    "verse": 9,
                    "text": "تكاڎ وەنە كەرو لوە پەی دلؽ گەلەكەی و دوؽ بزڵؽ قەڵەوؽ و ناسكؽم پەی بارە، با ئا واردە وەش و بەتامەیە ئاماڎە كەرو پا شؽوە كە تاتەڎ حەزش چەنەشا."
                },
                {
                    "verse": 10,
                    "text": "و توٙ بەریش پەی تاتەیت و ئاڎ تاووٙ چەنەش وەروٙ، پەی ئانەی تاووٙ دمایین بەرەكەتڎ پەنە بەخشوٙ وەڵؽ ئانەینە مروٙ.)"
                },
                {
                    "verse": 11,
                    "text": "و یاقوب بە ڕؽڤقەی ئەڎێش واتش: (گوٙش گؽرە عیسوٙی برام پیێوە توكنا بەڵام من پیێوە كوٙسەنا."
                },
                {
                    "verse": 12,
                    "text": "ڕەنگا تاتەم دەسم بڎوٙ وەنە و بەفؽڵباز گنو وەرو چەماش و ئا وەختە جیاتی پیروٙزی نەفرەتە بوٙ بە بەشم.)"
                },
                {
                    "verse": 13,
                    "text": "بەڵام ئەڎاش پەنەش واڎ: (كوڕم با نەفرەتەكؽڎ گنوٙ وەنەو من، توٙ گوٙش پەی من گؽرە و ئانەی كەرە كه ‌من پەنەڎ ماچو، لوە و دوە بزڵەكؽم پەی بارە پەی ئؽگەی.)"
                },
                {
                    "verse": 14,
                    "text": "ھەرپۆچی ئاڎیچ لوا و دوە بزڵەكؽش گؽرتؽ و ئاوردؽش پەی ئەڎێش، و ڕؽڤقەیچ جه ‌دوە بزڵەكا ئا واردە وەش و بەتامەشە دروس كەرد كە ئیسحاق حەزش چەنەش بؽ."
                },
                {
                    "verse": 15,
                    "text": "ئینجا ڕؽڤقەیچ جلە فرە جوانەكؽ عیسوٙی كوڕیش كە یانەنە بؽنؽ ئاوردؽش و كەردؽشەنه ‌وەرو یاقوبی كوڕە وچكلەیش."
                },
                {
                    "verse": 16,
                    "text": "و بە پوٙس‌و بزڵەكا ئا یاگؽشە پوٙژنێشەره كە بەرۆبؽنؽ‌ پؽسە ملیش و ھەردوی دەساش."
                },
                {
                    "verse": 17,
                    "text": "ئا واردە وەشە كە دروسش كەردەبؽ چەنی بازێ نانی، داش دەس‌و یاقوبی كوڕیشۆ."
                },
                {
                    "verse": 18,
                    "text": "و یاقوب ئاما وەڵؽوە پەی لاو تاتەیش و واتش: (تاتەم) ئاڎیچ جوابش داوە و واتش: (بەڵێ كوڕم، توٙ كام كوڕمەنی؟)"
                },
                {
                    "verse": 19,
                    "text": "و یاقوبیچ بە تاتەیش‌ واتش: (من عیسوٙی نوٙبەرەتەنا، ئانەم كەرد كە واتڎ، تاتە گیان ھوٙرزۆ فەرماوە نانەكەیڎ وەرە چا نەچیرەیە كە من ڕاوەم كەردەن پەی ئانەی توٙ وؽڎ تاوی بەرەكەڎدارم كەری‌.)"
                },
                {
                    "verse": 20,
                    "text": "و ئیسحاق بە كوڕەكەیش واتش: (كوڕم، خاسا چەنی تاواڎ ئینەیە ئەپاسە بەزویی بؽزیوە؟) ئاڎیچ جوابش داوە و واتش: (یەھوای خوڎاو توٙ ئی ھەرمانؽشە پەی ئاوردا وەرۆ.)"
                },
                {
                    "verse": 21,
                    "text": "ئینجا ئیسحاق بە یاقوبیش واڎ: (كوڕم نزیك بۆ چەنەم تا بزانوڎ پەنە، و با دەسڎ دەو وەنە تاوەكو بزانو كە ئایا بە ڕاسی توٙ عیسوٙی كوڕمەنی یان نا.)"
                },
                {
                    "verse": 22,
                    "text": "ھەرپۆچی یاقوبیچ لوا وەڵؽوە پەی لاو ئیسحاقی تاتەیش: ئاڎیچ دەسش داوەنە و واتش: (دەنگڎ دەنگ‌و یاقوبین، بەڵام دەسؽڎ دەسؽ عیسوٙینؽ.)"
                },
                {
                    "verse": 23,
                    "text": "و ئاڎیچ نەشناساشۆ، چونكە دەسؽش پؽسە دەسەكاو عیسوٙی برایش توكنؽ بؽنؽ ھەرپۆچی ئاڎیچ قەرارشدا كە بەرەكەڎدارش كەروٙ."
                },
                {
                    "verse": 24,
                    "text": "و پەرساشۆ وەنە و واتش: (بەڕاسی توٙ عیسوٙی كوڕمەنی؟) ئاڎیچ واتش: (بەڵێ من ئاڎنا.)"
                },
                {
                    "verse": 25,
                    "text": "و واتش پەنە: (بارەش وەرۆ پەیم و با چا نەچیرەیە وەرو كە ڕاوەڎ كەردەن پەی ئانەی وؽم بەرەكەڎدارڎ كەرو.) و ئاڎیچ نەچیرەكەش پەی ئاورد وەرۆ و چەنەش وارد و دماتەر شەرابیچش پەی ئاورد و ئاڎیچ واردشۆ."
                },
                {
                    "verse": 26,
                    "text": "ئینجا ئیسحاقی تاتەش واتش: (كوڕم نزیك بۆ چەنەم و ماچم كەرە.)"
                },
                {
                    "verse": 27,
                    "text": "ئینجا ئاڎیچ ئاما وەرۆ و ماچش كەرد وەختێ ئیسحاقیچ بوەو جلەكاش كەردە، بەرەكەڎدارش كەرد و واتش:"
                },
                {
                    "verse": 28,
                    "text": "با خوڎا جە شەونم‌و ئاسمانی"
                },
                {
                    "verse": 29,
                    "text": "با میللەتەكؽ خزمەڎتا كەرا،"
                },
                {
                    "verse": 30,
                    "text": "وەختێ ئیسحاق چەنە بیۆ جە بەرەكەڎداركەردەی یاقوبی، ئیتر ھەركە یاقوب لاو تاتەیشۆ لوا بەرۆ، یەكسەر عیسوٙیچ جە ڕاوكەردەینە ئاماوە."
                },
                {
                    "verse": 31,
                    "text": "ئینجا عیسوٙیچ چاشتێوە وەشەش ئاماڎؽ كەرده ‌و بەردەش پەی تاتەیش و واتش: (تاتە گیان، ھوٙرزۆ و چا گوٙشتەیە وەرە كە ڕاوەم كەردەن پەی ئانەی توٙ وؽڎ تاوی بەرەكەڎدارم كەری.)"
                },
                {
                    "verse": 32,
                    "text": "و ئیسحاقی تاتەیچش چەنەش پەرسا و واتش: (توٙ كؽنی؟) ئاڎیچ جوابش داوه ‌و واتش: (من كوڕە نوٙبەرەكەتەنا عیسوٙ.)"
                },
                {
                    "verse": 33,
                    "text": "ئینجا ئیسحاق بەتنڎی دەسش كەرد لەرزای و پەرساش و واتش: (ئەی خاسا ئانه ‌كؽبؽ ئاما و نەچیرێوەش ڕاوە كەردەبؽ و ئاوردش و منیچ چەنەم وارد؟ و وەڵؽ ئانەینە توٙ بەی بەرەكەڎدارم كەرد و بەڕاسی ئاڎ بەرەكەڎدارا)"
                },
                {
                    "verse": 34,
                    "text": "وەختێ عیسوٙ گوٙشش جە قسەكؽ تاتەیشۆ بؽ، ھاوارێوە بەرزش كەرد و بە تاڵیێوە واتش بە تاتەیش: (تاتە منیچ بەرەكەڎدار ‌كەرە!)"
                },
                {
                    "verse": 35,
                    "text": "و ئیسحاق جوابش داوه ‌و واتش: (براكەڎ بە فؽڵبازی ئاما و بەرەكەتەكەش بەردی.)"
                },
                {
                    "verse": 36,
                    "text": "و ئینجا عیسوٙ واتش: (جا ناھەقشا نامؽش نریان یاقوب كە بە ماناو پاژنەگؽری مێ؟ چونكە ئینە دوؽ جارؽ فؽڵەش چەنە كەردانؽ، ئەوەڵ جار ھەق‌و نوٙبەرەییەكەیش بەردانؽ و ئانا ئیسەیچ بەرەكەتەكەیچش بەردانؽ، ئەی خاسا ھیچ بەرەكەتێوە تەر ‌مەنەنۆ پەی من؟)"
                },
                {
                    "verse": 37,
                    "text": "و ئیسحاق جواب‌و عیسوٙیش داوە و واتش: (بڎیە كوڕم! ئانا من ئاڎم كەردەن بە گۆرە‌و توٙ و گردو برایەكایچش كەردؽنؽم چؽر دەسەش و بە گەنم و شەراب پاڵپشتیم كەردەن، ئیتر چؽش مەنەنۆ تا پەی توٙش كەرو كوڕم؟)"
                },
                {
                    "verse": 38,
                    "text": "و عیسوٙ بە تاتەیش واتش: (تاتە بەڕاس ھەر بەرەكەتێوڎ ھەن؟ منیچ بەرەكەڎدار ‌كەرە، تاتە) ھەرپۆچی عیسوٙ دەنگش بەرزكەردۆ و دەسش كەرد گرەوای."
                },
                {
                    "verse": 39,
                    "text": "ئینجا ئیسحاقی تاتەش جوابش داوه ‌و واتش:"
                },
                {
                    "verse": 40,
                    "text": "و بە بوٙنەو شمشؽرەكەیتۆ ژیوی بەڵام بی بە خزمەڎكارو براكەیڎ، ئینجا دماتەر وەختێ چەنەش بؽزار بیەی، نؽڵەكەیش ماڕی كە ئینا گەردەنتۆ.)"
                },
                {
                    "verse": 41,
                    "text": "ئیتر عیسوٙ قینیش جە یاقوبی برایش ھوٙرئؽستە بەبوٙنەو ئا بەرەكەتەی كە تاتەیش پەنەش بەخشا بؽ، و دڵ‌و وؽشەنە واتش: (وەخت‌و مەردەی تاتەیم نزیكا، ئیتر من یاقوبی برایم كوشو.)"
                },
                {
                    "verse": 42,
                    "text": "قسەكؽ عیسوٙی كوڕە گۆرەكەیش یاوێوە لاو ڕؽڤقەی و ئاڎیچە كیاستش شوٙنەو یاقوبی كوڕە وچكلەكەیشەره ‌و پەنەش واڎ: (عیسوٙی براڎ پانەی دڵ وەشی وؽش بەر وزوٙ كە پیلانیش متؽنەرە پەی كوشتەی توٙ."
                },
                {
                    "verse": 43,
                    "text": "ھەرپۆچی ئیساتؽچ كوڕو وؽم گوٙش گؽرە پەی قسەكام، و ھوٙرزە و لوە پەی لاو لابانی برایم جە شارو حارانی."
                },
                {
                    "verse": 44,
                    "text": "و پەی ماوەو چنڎ ڕوێ لاو ئاڎیۆ مەنۆ تا قینە‌و براكەیڎ نیشوٙوە."
                },
                {
                    "verse": 45,
                    "text": "وەختەكارێ توڕەیی براكەیڎ نیشتۆ و ئا چؽوؽشە ویرشیؽوە كە توٙ كەردؽنؽڎ وەرانوەرش، ئا وەختە وؽم یوٙ كیانو شوٙنیتەرە و ماروتۆ پەی ئؽگەی، پەی چؽشی جە ڕوێنە پەی ھەردویتا جەرگم سوٙچوٙ.)"
                },
                {
                    "verse": 46,
                    "text": "ئینجا رؽڤقە بە ئیسحاقیش واڎ: (من فرە جە گیان‌و وؽم بؽزارەنا وەروخاترەو كناچاو حیتیەكا، ئەگەر یاقوبیچ ژەنێوە باروٙ جە كناچاو حیتیەكا كە پؽسە كناچاو خاكەكەینؽ، ئا وەختە من حەز بە مەردەیم كەرو جیاتی ژیوای.)"
                }
            ]
        },
        {
            "chapter": 28,
            "audio_link": "https://media.ipsapps.org/hac/hac-audio/GEN_028.mp3",
            "verses": [
                {
                    "verse": 1,
                    "text": "ئیسحاق یاقوبش چڕی و بەرەكەڎدارش كەرد و وەسیەتش پەی كەرد و واتش: (جە كناچاو كەنعانیەكا ژەنی ناری."
                },
                {
                    "verse": 2,
                    "text": "ھوٙرزۆ و لوە پەی مؽزوٙپۆتامیای پەی یانەو بابا بتوٙئؽلیڎ تاتە‌و ئەڎێڎ، و چاگە ھامسەرگیری كەرە چەنی یوە جە كناچەكا‌و لالوٙ لابانیڎ."
                },
                {
                    "verse": 3,
                    "text": "با خوڎای باڵادەس بەرەكەڎدارڎ كەروٙ و بەرھەم دارڎ كەروٙ و وەچەكاڎ فرؽ كەروٙ پەی ئانەی بی بە چنڎەھا میللەتؽ فرؽ."
                },
                {
                    "verse": 4,
                    "text": "و با خوڎا بەرەكەتەكەو ئیبراھیمی بڎوٙ بە وؽت و وەچەكاڎ كە ئینێ چەنیڎ، پەی ئانەی بی به ‌میرات بەرو ئا زەمینەیە كە ئاوارەنی چەنەش، ئا زەمینەی كە خوڎا داش بە ئیبراھیمی.)"
                },
                {
                    "verse": 5,
                    "text": "ئیتر ئیسحاق یاقوبش كیاست، و ئاڎیچ لوا پەی میزوٙپۆتامیای پەی لاو لابان‌و كوڕو بتوٙئیلی ئارامی، كە براو ڕؽڤقەی بؽ و ڕؽڤقەیچ ئەڎاو یاقوبی و عیسوٙی بؽ.)"
                },
                {
                    "verse": 6,
                    "text": "ئیسەیچ عیسوٙ دیش كە ئیسحاق یاقوبش بەرەكەڎداركەردەن و كیاستەنش پەی میزوٙپۆتامیای پەی ئانەی چاگە ژەنی پەی وؽش باروٙ، و فەرمانەیچش پەنە كەردەن و واتەنش: (جە كناچەكاو كەنعانی ژەنی نمارە.)"
                },
                {
                    "verse": 7,
                    "text": "ھەرپۆچی یاقوبیچ ملكەچ‌و ئەڎا و تاتە‌یش بی و لوا پەی میزوٙپۆتامیای."
                },
                {
                    "verse": 8,
                    "text": "وەختەكارێ عیسوٙ زاناش كە كناچا‌و كەنعانی وەروچەماو ئیسحاقی تاتەیشۆ پەسەنڎؽ نیەنؽ،"
                },
                {
                    "verse": 9,
                    "text": "ئیتر لوا پەی لاو ئیسماعیل‌و كوڕو ئیبراھیمی، و مەحلؽ كناچؽ ئیسماعیلی ماموٙیش كە واڵؽ نەبایوٙتی بؽ، ئاوردەش مل‌و ژەنەكای تەریشەرە."
                },
                {
                    "verse": 10,
                    "text": "ئینجا یاقوبیچ جە بیرشەبعانە ئاما بەرۆ و لوا ڕوەو حاران."
                },
                {
                    "verse": 11,
                    "text": "و یاوا یاگێوە و شەوؽ چاگە مەنۆ چونكە وەرەتاو لوابؽ كەلەره ‌و ھەر چا یاگؽنە تەوەنێوەش ئاوردە و وستەش چؽرو سەرەیش و وت."
                },
                {
                    "verse": 12,
                    "text": "و وەرمێوەش دی و جە وەرمەكەشەنە دیش پەیجێوە نریانەرە سەرو زەمینیۆ و سەرەش مڎوٙ وەنەو ئاسمانی، و دیش فریشتؽ خوڎای پوٙرەشەرە ھوٙروەزا و وەزارە."
                },
                {
                    "verse": 13,
                    "text": "ئانا یەھوا مدرانەرە سەرو پەیجەكەیۆ و فەرماووٙ: (من یەھوای خوڎاو ئیبراھیمی بابایت و خوڎاو ئیسحاقینا. ئا زەمینە كە سەرشۆ كؽشیانیرە، مڎەوش بە توٙ و بە وەچەكاو توٙ."
                },
                {
                    "verse": 14,
                    "text": "و وەچەكؽچڎ پؽسە خوڵەو زەمینی با و پرش و بڵاوؽ باوە سەرو زەمینیرە، ڕوەو بەحر و ڕوەو ڕوٙژھەڵات و ڕوەو شارو زەفوٙنی و ڕوە‌و مەنتؽقە‌و نەقەبی و گردو میللەتەكاو سەرزەمینیرە، بە توٙ و بە وەچەكەو توٙ، بەرەكەڎدارؽ كریا."
                },
                {
                    "verse": 15,
                    "text": "ئانا من ئینانؽ چەنیڎ و پارؽزنوڎ پەی ھەریاگێوە بلی، و گؽڵنویچتۆ پەی ئی خاكەیە چونكە وازڎ چەنە نمارو ھەتاوەكو ئانەیە نەكەرو كە قەولم دانی پەنە.)"
                },
                {
                    "verse": 16,
                    "text": "و یاقوب وەرمەكەشەنە ھایش بیۆ و واتش: (بەڕاسی یەھوا ئینا چی یاگؽنە و منیچ ئینەم نەزانا.)"
                },
                {
                    "verse": 17,
                    "text": "و تەرسیش نیشتە وەنە و واتش: (ئی یاگؽ چنڎە بەسامەنە بؽشك ئینە یانەو خوڎایا و ئینەیچە دەروازەو ئاسمانین.)"
                },
                {
                    "verse": 18,
                    "text": "ھەرپۆچی ڕوێ دماتەر بەیانی زو یاقوب ھوٙرئؽست و ئا تەوەنؽ كە وستؽبؽش چؽرو سەرەیش، ئاوردەش و بەقنجی چەقناشەرە و ڕوەن‌و زەیتونیش كەردە ملەرە."
                },
                {
                    "verse": 19,
                    "text": "و یاقوب ئا یاگؽشە نامؽ نیا بێتئؽل، یانؽ (یانەو خوڎای) ھەرچنڎە‌ وەڵتەرؽ نامؽ ئا یاگؽ لوز بؽ."
                },
                {
                    "verse": 20,
                    "text": "ئینجا یاقوبیچ نەزرێوەش‌ كەردە پەی خوڎای و واتش: (ئەگەر خوڎا چەنیم بوٙ و چی سەفەرەمەنە پارؽزنوٙم و واردەم بڎوٙ پەنە وەروش و جلؽم بڎوٙ پەنە پوٙشوشا،"
                },
                {
                    "verse": 21,
                    "text": "و ئەگەر بە سڵامەتی گؽڵانؽوە پەی یانەو تاتەیم، ئا وەختە یەھوا بوٙ بە خوڎاو من."
                },
                {
                    "verse": 22,
                    "text": "و ئی یاگؽچە كە ئی تەوەنؽمە بە قنجی چەنەش چەقنێنەرە، بوٙ بە یانە‌و خوڎای و به ‌دڵنیایی ھەرچؽو‌ێ كە توٙ مڎەیم پەنە، جە دەنە یوەش مڎەوە بە توٙ.)"
                }
            ]
        },
        {
            "chapter": 29,
            "audio_link": "https://media.ipsapps.org/hac/hac-audio/GEN_029.mp3",
            "verses": [
                {
                    "verse": 1,
                    "text": "ئینجا دماو ئانەی یاقوب پاش‌ھوٙرگؽرت و كۆڎ ڕا، ڕوەو سەرزەمین‌و خەڵك‌و ڕوٙژھەڵاتی."
                },
                {
                    "verse": 2,
                    "text": "و‌ سەرنجەش دا و دیش بیرێوە ئینا دەشتەكؽنە و یەرؽ گەلە مەیؽ پەچەدریێنؽ دۆروبەرو بیرەكؽنە، چونكە خەڵكەكە چا بیرؽوە ئاوەو گەلەكا دؽنؽ بەڵام تەوەنێوە گۆرؽچ سەرو دەم‌و بیرەكؽوە بؽ."
                },
                {
                    "verse": 3,
                    "text": "وەختێ شوانەكؽ گەلەكاشا پؽوەرە کوٙكەرؽنؽوە، تەوەنەو سەرو دەم‌و بیرەكؽ تلە دؽنؽ و ئاوی گەلەكاشا دؽنؽ و ئینجا دمایی تەوەنەكؽ تلە دؽنؽوە پەی سەرو دەم‌و بیرەكؽ."
                },
                {
                    "verse": 4,
                    "text": "و یاقوب پاڎیشاش واڎ: (برایەكام شمە خەڵك‌و كوٙگەیندؽ؟) ئاڎیچؽ جوابشا داوە و واتشا: (ئؽمە خەڵك‌و حارانینمؽ.)"
                },
                {
                    "verse": 5,
                    "text": "و پاڎیشاش واڎ: (ئەرؽ شمە لابان‌و كوڕەزاو ناحوٙری مشناسدؽ؟) ئاڎیچؽ جوابشا داوە و واتشا: (بەڵێ مشناسمؽش.)"
                },
                {
                    "verse": 6,
                    "text": "و یاقوبیچ واتش: (خوٙ سڵامەتا‌؟) ئاڎیچؽ جوابشا داوه ‌و واتشا: (بەڵێ سڵامەتا و ئانە ڕاحؽڵەی كناچؽچشەنە چەنی گەلەكەی مایمێ پەی ئؽگەی.)"
                },
                {
                    "verse": 7,
                    "text": "و واتش: (ئانە خوٙ ھەڵای جارێ ڕوٙ فرەش مەنەن و وەخت‌و كوٙكەردەیۆ گەلەكەی نیا، باردؽ مەیەكا ئاوی دەیدؽ و بەردؽشا ‌پەی لەوەڕنای.)"
                },
                {
                    "verse": 8,
                    "text": "بەڵام ئاڎیچؽ واتشا: (ئؽمە مەتاومؽ ھەتاوەكو گردو گەلەكا كوٙنەكریاوە و تەوەنەو سەرو دەم‌و بیرەكؽ تلەنەڎریوٙ، ئینجا ئؽمە ئاوەو مەیەكا مڎەیمؽ.)"
                },
                {
                    "verse": 9,
                    "text": "وەختێ ھەڵای یاقوب چەنی ئاڎیشا قسؽ كەرؽ، ڕاحؽڵە بە وؽش و مەیەكاو تاتەیشۆ ئاما پەی ئاگەی چونكە ئاڎە شوانە بؽ."
                },
                {
                    "verse": 10,
                    "text": "وەختێ یاقوب ڕاحؽڵە‌و كناچؽ لالوٙلابانیش دیەش چەنی مەیەكاو لالوٙیش، نزیك بیۆ و تەوەنەو سەرو دەم‌و بیرەكؽش تلە دا و ئاوەو مەیەكاو لالوٙیش داش."
                },
                {
                    "verse": 11,
                    "text": "و یاقوبیچ وەروچەماو شوانەكاوە ڕاحؽڵەش ماچە كەردە و وەشیؽنە ھاوارش چەنە بەرز بیۆ و دەسش كەرد گرەوای."
                },
                {
                    "verse": 12,
                    "text": "و یاقوب بە ڕاحؽڵؽش واڎ: كە ئاڎ كەس‌و نزیك‌‌و تاتەیشا و كوڕو ڕؽڤقەین، ئینجا ئاڎیچە ڕەما و لوا و واتش بە تاتەیش."
                },
                {
                    "verse": 13,
                    "text": "و ئانەبؽ وەختێ كە لابان خەبەرو ئامای یاقوبی وارەزایش ژنیش، یەكسەر بە ڕەمای ئاما پەی وایشۆ و باوشیش كەرد پوٙرە و ماچش كەرد و ئاوردشۆ پەی یانەی، و یاقوبیچ گردو ئا چؽواشە گؽڵنێوە پەی لابانی كە ڕوەشادابؽ."
                },
                {
                    "verse": 14,
                    "text": "و لابانیچ واتش: (بؽ شك توٙ جە ون‌ و گوٙشت‌و منەنی.) و یاقوبیچ پەی ماوەو مانگێوە لاشۆ‌ مەنۆ."
                },
                {
                    "verse": 15,
                    "text": "ئینجا لابان بە یاقوبیش واڎ: (ھەر وەرو ئانەی كە كەسی نزیكمەنی،ئیتر بؽ‌ وەرانوەر ھەرمانەم پەی كەری؟ واچەم پەنە كرەكؽڎ چنڎەنە؟)"
                },
                {
                    "verse": 16,
                    "text": "ئیسەیچ لابان دوؽ كناچؽش بؽنؽ، نامؽ گۆرەكؽشا لؽئە بؽ و نامؽ وچكلەكؽچشا ڕاحؽڵە بؽ."
                },
                {
                    "verse": 17,
                    "text": "و لؽئە چەمؽش كزؽ بؽنؽ، بەڵام ڕاحؽڵە دەم و چەمێوە جوان و لەش‌و لارێوە ڕؽكش بؽ."
                },
                {
                    "verse": 18,
                    "text": "یاقوب ڕاحؽڵەش وەشەسیا و بە لابانیش واڎ: (حۆڎ ساڵؽ خزمەتڎ كەرو جە وەرانوەرو ڕاحیڵؽ كناچە وچكلەكؽتۆ كە بوٙ بە ژەنیم.)"
                },
                {
                    "verse": 19,
                    "text": "و لابانیچ واتش: (كناچەكؽم دەو بە توٙ خاستەرا چانەی كە دەوش بە پیێوەتەری، ھەرپۆچی لاو وؽمۆ مەنۆ.)"
                },
                {
                    "verse": 20,
                    "text": "ھەرپۆچی یاقوب حۆڎ ساڵؽ خزمەتش كەرد، پەی ئانەی ھامسەرگیری كەروٙ چەنی ڕاحؽڵؽ، و ئی ماوە درؽژەیچە لاشۆ پؽسەبؽ چنڎ ڕوێ كەمی بە بوٙنەو ئا وەشەویسیەیە كە بؽش پەی ڕاحؽڵؽ."
                },
                {
                    "verse": 21,
                    "text": "ئینجا یاقوب بە لابانیش واڎ: (ژەنەكؽم دەم پەنە، چونكە وەخت‌و خزمەڎ كەردەیم تەمامیان، و گەرەكما واڕوشۆ.)"
                },
                {
                    "verse": 22,
                    "text": "و لابانیچ خەڵك‌و یاگەكؽش گرد كوٙكەردؽوە و سفرە و خوانێوە گۆرەش پەی ئاماڎؽ كەردؽ."
                },
                {
                    "verse": 23,
                    "text": "كە شەوە ئامارە دەس‌و لؽئەی كناچؽش گؽرتش و بەردەش پەی یاقوبی و ئاڎیچ چەنیش وت."
                },
                {
                    "verse": 24,
                    "text": "و لابان زیلفەی كارەكەرەو وؽش داش بە لؽئەی كناچؽش پەی ئانەی خزمەتش كەروٙ."
                },
                {
                    "verse": 25,
                    "text": "و وەختێ ڕوٙبیۆ ئینجا زاناش كە ئانؽ كە شەوؽ چەنیش وتؽنە لؽئەنە، یەكسەر لوا پەی لاو لابانی و واتش: (ئینەچؽشا پەنەڎ كەردا؟ خاسا مەگەر من حۆڎ ساڵؽ خزمەتم نەكەردی پەی ڕاحؽڵؽ؟ پەی چؽشی ھوٙرڎ خەڵەتنانؽ؟)"
                },
                {
                    "verse": 26,
                    "text": "و لابانیچ جوابش داوە و واتش: (ئینە عورف و عاڎەت‌و ئؽمە نیا كە كناچؽ‌ وچكلؽ وەڵؽ كناچؽ گۆرؽنە دەیمؽ شو."
                },
                {
                    "verse": 27,
                    "text": "حەفتەو وەیویەكەو لؽئەی تەمامنە، دماو ئاڎؽ ڕاحؽڵەیچڎ مڎەو پەنە جه ‌وەرانوەرو حۆڎ ساڵا تەری خزمەڎ كەردەی پەیم.)"
                },
                {
                    "verse": 28,
                    "text": "و یاقوبیچ ڕازیبی و حەفتەكە‌و لؽئەیش تەمامنا، و ئینجا لابانیچ ڕاحؽڵەی كناچؽش داش پەنە و بیه ‌بە ژەنیش."
                },
                {
                    "verse": 29,
                    "text": "و لابان بلھەی كارەكەرەش داش بە ڕاحؽڵؽ كناچؽش پەی ئانەی بوٙ بە خزمەڎكارەش."
                },
                {
                    "verse": 30,
                    "text": "ھەرپۆچی یاقوب ڕاحؽڵەیچش ئاوردە و چەنیش وت، و ئاڎەش جە لؽئەی ‌ زیاتەر وەشەسیا و حۆڎ ساڵؽ تەر ھەرمانەش كەردە پەی لالوٙیش وەرو خاترەو ڕاحؽڵؽ."
                },
                {
                    "verse": 31,
                    "text": "ئیسەیچ یەھوا كە دیش لؽئە فرە وەشەویسە نیەنە، ئیتر خوڎا زاڕوٙڎانی لؽئەیش كەردۆ، بەڵام ڕاحؽڵە بە نەزوٙكی مەنۆ."
                },
                {
                    "verse": 32,
                    "text": "و لؽئە لەمەش پەڕەبیە و كوڕێوەش بی و نامؽش نیا ڕەئوبؽن، چونكە ئاڎە واتش: (یەھوا زەلیلیەكەو منش دی، و ئیتر بەدڵنیایی مؽردەكەم وەشەش مسیەو.)"
                },
                {
                    "verse": 33,
                    "text": "و دیسانۆ لەمەش پەڕەبیە و كوڕێوە تەرش بی، و ‌واتش: (یەھوا ژنیش كە من لاو مؽردەكەیمۆ وەشەویسە نیەنا.) ھەرپۆچی ئی كوڕەشە پەنە بەخشانؽ و نامؽش نیا شەمعون."
                },
                {
                    "verse": 34,
                    "text": "و پەی جاری یەرەمی لەمەش پەڕەبیە و كوڕێوەش بی و واتش: (ئیتر مؽردەكەم بؽ شك دەس كەروٙ بە وەشەسیایی من چونكە ئانا یەرؽ كوڕؽم بیؽنؽ پەیش.) ھەرپۆچی نامؽ كوڕەكەیش نیا لاوی."
                },
                {
                    "verse": 35,
                    "text": "و پەی جاری چوارەمی لەمەش پەڕەبیە و كوڕێوە تەرش بی و واتش: (ئیتر ئی جارە سپاس‌و یەھوای كەرو.) ھەرپۆچی نامؽش نیا یەھودا، و ئیتر جە دوەگیان بیەی مدرا."
                }
            ]
        },
        {
            "chapter": 30,
            "audio_link": "https://media.ipsapps.org/hac/hac-audio/GEN_030.mp3",
            "verses": [
                {
                    "verse": 1,
                    "text": "وەختێ ڕاحؽڵە پەیش بەركۆڎ زاڕوٙڵەش مەبوٙ پەی یاقوبی، ئیتر حەسودیش بەرد بە واڵەكؽ وؽش و واتش بە یاقوبی: (زاڕوٙڵەم دەپەنە ئنڎا مرو.)"
                },
                {
                    "verse": 2,
                    "text": "ئیتر یاقوب قینیش ھوٙرئؽستە جە ڕاحؽڵؽ و واتش: (ئایا من ئینانؽ یاگؽ خوڎاینە كە ئاڎ وؽش بؽبەشەش كەردؽنی جە زاڕوٙڵە بیەی؟)"
                },
                {
                    "verse": 3,
                    "text": "و ڕاحؽڵەیچ پەنەش واڎ: (ھا ئانا بلھەی كارەكەرەم، چەنیش بوسە و با زاڕوٙڵەش بوٙ و ئیتر بە بوٙنە‌و ئاڎؽوە زاڕوٙڵەم بوٙ.)"
                },
                {
                    "verse": 4,
                    "text": "و ھەرپاسە ئاڎیچە بلھەی خزمەڎكارەش داش بە یاقوبی مؽردیش، پەی ئانەی بوٙبە ژەنیش و ئاڎیچ چەنیش وت."
                },
                {
                    "verse": 5,
                    "text": "و بلھەیچ لەمەش پەڕەبیە و کوڕێوەش بی پەی یاقوبی."
                },
                {
                    "verse": 6,
                    "text": "ئینجا ڕاحؽڵە واتش: (خوڎا شەرمەزاریش سەرۆ لابەردانؽ و گوٙشش جە ھاواریم بؽ و كوڕێوەش پەنە بەخشانؽ.) ھەرپۆچی نامؽش نیا دان."
                },
                {
                    "verse": 7,
                    "text": "و دیسان جارێتەر بلھەی كارەكەرەو ڕاحؽڵؽ لەمەش پەڕە بیە و كوڕی دوەمش بی پەی یاقوبی."
                },
                {
                    "verse": 8,
                    "text": "ھەرپۆچی ڕاحؽڵە واتش: (زوٙرانیم گؽرتە چەنی واڵەكؽم بە زوٙرانگؽرتەیێوە قورس و بەردیچمۆ.) ھەرپۆچی نامؽ كوڕەكەیش نیا نەفتالی."
                },
                {
                    "verse": 9,
                    "text": "وەختێ لؽئە دیش كە جە دوەگیان بیەی مدرێنە، ئیتر زیلفەی كارەكەرەش بەردەش و داش بە یاقوبی پەی ئانەی بوٙبە ژەنیش."
                },
                {
                    "verse": 10,
                    "text": "و زیلفەی كارەكەرەو لؽئەی كوڕێوەش بی پەی یاقوبی."
                },
                {
                    "verse": 11,
                    "text": "و لؽئە واتش: (چه ‌بەختێوە خاسەم ھەنە.) ھەرپۆچی نامؽش نیا گاد."
                },
                {
                    "verse": 12,
                    "text": "و زؽلفە كە كارەكەرەو لؽئەی بؽ، كوڕی دوەمش بی پەی یاقوبی."
                },
                {
                    "verse": 13,
                    "text": "ئینجا لؽئە واتش: (دڵ وەشەنا چونكە كناچؽ چڕام دڵ وەشەكؽ.) ھەرپۆچی نامؽ كوڕەكەیش نیا ئەشؽر."
                },
                {
                    "verse": 14,
                    "text": "وەخت‌و درەوەوگەنما، ڕەئوبؽن لوا پەی دلؽ جاڕه ‌خەلەكا و ئا گیواوەی كە پەنەش وچیؽ مانڕیك ئاوردش پەی لؽئەی ئەڎێش، و ڕاحؽلەیچ بە لؽئەیش واڎ: (كوچێ چا گیواو‌و مانڕیكەیمە دەپەنە كە كوڕەكەیڎ ئاوردەن.)"
                },
                {
                    "verse": 15,
                    "text": "بەڵام لؽئە پەنەش واتە: (ئینە وەسؽ نیا پەی توٙ كە مؽردەكەڎ بەردؽنا؟ و ئیسەیچ گەرەكتا گیواوو مانڕیك‌و كوڕەكەیم بەری؟) ھەرپۆچی ڕاحؽڵەیچ واتش: (با ئؽشەو جیاتی گیواو‌و مانڕیك‌و كوڕەكەیڎ یاقوب چەنیڎ جوٙت بوٙ.)"
                },
                {
                    "verse": 16,
                    "text": "و وەختێ یاقوب دەمەو وؽرەگا جە دەرودەشتەنە گؽڵاوە، لؽئە لوا پەی وایشۆ و پەنەش واڎ: (ئؽشەو لاو وؽمۆ موسی، چونكە بە كرؽم گؽرتەنی بە گیواوو مانڕیك‌و كوڕەكەیم.) ھەرپۆچی یاقوبیچ لوا و ئا شەوە لاشۆ وت."
                },
                {
                    "verse": 17,
                    "text": "و خوڎا گوٙشش جە لؽئەی گؽرت و ئاڎیچە دوەگیانە بیە و كوڕی پەنجەمش بی پەی یاقوبی."
                },
                {
                    "verse": 18,
                    "text": "ئیتر لؽئە واتش: (خوڎا عؽوەزاش دانؽوە، چونكە من كارەكەرەكؽ وؽم دام بە مؽردەكەیم.) ھەرپۆچی نامؽ كوڕەكەیش نیاش یساكار."
                },
                {
                    "verse": 19,
                    "text": "و لؽئە جارێ تەر دوەگیانە بیە و كوڕی ششەمش بی پەی یاقوبی."
                },
                {
                    "verse": 20,
                    "text": "ئینجا لؽئە واتش: (خوڎا سۆقاتیێوە گران قیمەتش دێنا پەنە و ئیتر چێو‌لای مؽردەكەم قەڎرم گؽروٙ.) ھەرپۆچی نامؽ كوڕەكەیش نیا زەبولون."
                },
                {
                    "verse": 21,
                    "text": "و شوٙنەو ئانەیرە كناچێوەش بیە و نامؽش نیا دینە."
                },
                {
                    "verse": 22,
                    "text": "ئینجا خوڎا ڕاحؽڵەش ئاماوە یاڎ و نماكؽش گیراكەردە،ئیتر خوڎا زاڕوٙڎانەو ڕاحؽڵؽش كەردۆ."
                },
                {
                    "verse": 23,
                    "text": "ھەرپۆچی لەمەش پەڕەبیه ‌و كوڕێوەش بی و واتش: (خوڎا شەرمەزاریش سەرۆلابەردانؽ.)"
                },
                {
                    "verse": 24,
                    "text": "و نامؽش نیا یوٙسف، چونكە واتش: (با یەھوا كوڕێوەتەرم بڎوٙ پەنە.)"
                },
                {
                    "verse": 25,
                    "text": "و ئانە بؽ وەختێ كە ڕاحؽڵە یوٙسفش بی، یاقوب بە لابانیش واڎ: (ڕەوانەم كەرە با بلووە پەی خاكەكەو وؽم."
                },
                {
                    "verse": 26,
                    "text": "ژەنەكام و زاڕوٙڵەكام دەم پەنە، كه و‌ەرو خاترە‌و ئاڎیشا خزمەتم كەردەنی، با ئیتر بلو، چونكە وؽچڎ خاس مزانی چەنی خزمەتم كەردەنی.)"
                },
                {
                    "verse": 27,
                    "text": "بەڵام لابان واتش: (وەشڵەی وەرو چەماتۆ پەسەنڎ بو مەنیۆ چەنیم، چونكە ئیلھامم پەی ئامان و مزانو كە یەھوا وەرو خاترە‌و توٙ، منیچش بەرەكەڎدار كەردەنا.)"
                },
                {
                    "verse": 28,
                    "text": "و واتیچش: (كرؽ چێولایڎ پەیم دەسنیشانە كەرە تا دۆڎ پەنە.)"
                },
                {
                    "verse": 29,
                    "text": "و یاقوبیچ واتش: (توٙ وؽڎ خاس مزانی چەنی خزمەتم كەردەنی و ئیساتؽ گەلە و ماڵیاتەكەڎ چەنینا چؽرو دەسامەنە."
                },
                {
                    "verse": 30,
                    "text": "چونكە وەڵؽ ئامای منەنە پەی ئؽگەی، توٙ ساحؽب‌و چؽو‌ێوە كەمی بؽنی كەچی یەھوا وەرو خاترەو من بەرەكەڎ دارش كەردی، بەڵام منیچ ئیتر كەی تیكە نانێ پەیڎا كەرو پەی خانەواڎەكەیم؟)"
                },
                {
                    "verse": 31,
                    "text": "ھەرپۆچی لابان چەنەش پەرسا و واتش: (چؽشڎ دەو پەنە؟) یاقوبیچ جوابش داوە و واتش: (ھیچم مەڎە پەنە بەڵام ئەگە‌ر ئی ھەرمانؽمە چەنی كەری ئانە منیچ دیسان شوانی گەلەكەیڎ كەرووە و وەیشاكەرو."
                },
                {
                    "verse": 32,
                    "text": "با ئاروٙ ڕەڎ بو دلؽ گەلەكەیرە و ئا وەرە خاڵدار و چارا چەنی ئا وەرە سیاوا و ئا بزە خاڵدار و چارا لابەر‌و و جیاشا كەرووە پەی وؽم و با بە كرەكؽم ."
                },
                {
                    "verse": 33,
                    "text": "ھەرپۆچی وەختێ ئامای پەی وینای كرەكؽم ئا وەختە ڕاس و دروسی من جوابڎ مڎوٙوه، كە چنڎە دەس پاك بیەنا چەنیڎ، ئەگەر ھەر وەرێوەڎ دی كە خاڵدار و چار نەبوٙ یان وەرەی سیاو نەبوٙ یان ھەر بزێوەڎ دیە كە خاڵدارە و چارە نەبوٙ ئانە بزانە كە دزیێنە.)"
                },
                {
                    "verse": 34,
                    "text": "و لابان واتش: (خاسا،‌ با قسؽ توٙبوٙ.)"
                },
                {
                    "verse": 35,
                    "text": "ھەرپۆچی لابان چا ڕوٙنە گؽسكە خەت خەت و چارەكؽ و بزە خاڵدار و چارەكؽ و ئانیشایچە كە چەرمایشا چەنە بؽ چەنی وەرە سیاوەكا جیاش كەردؽوە، و لابان ئینؽشە دێ دەس‌و كوڕەكاو وؽشۆ."
                },
                {
                    "verse": 36,
                    "text": "و لابان چەنی ئی گەلەیە لوا و بە ئەنڎازەو دوری یەرؽ ڕوا ڕێ دوركۆتۆ جە یاقوبی، و یاقوبیچ بی بە شوانەو ئا مەیا‌و لابانی كە مەنؽبؽنؽوە."
                },
                {
                    "verse": 37,
                    "text": "و یاقوب لەقؽ سەوزؽ میكوٙڵی و وامؽ و چناریش ئاوردؽ و توٙكڵەكؽش ھوٙركڵاشتؽ پەی ئانەی چەرماییەكەشا بەرگنوٙ."
                },
                {
                    "verse": 38,
                    "text": "و ئینجا یاقوب ئا لەقە درەختؽ كە ھوٙرش كڵاشتؽبؽنؽ، ئاوردؽش و دلؽ قەمەو ئاوەكؽنە نیێشەرە، وەختێ مەیەكؽ و بەرانەكؽ پؽوەرە ئؽنؽ پەی ئاو واردەی بەرانەكؽ تگەو مەیەكا دؽنؽ."
                },
                {
                    "verse": 39,
                    "text": "و وەختێ مەیەكؽ جه ‌وەرانوەرو لەقە درەختەكاوە تگە گؽرؽنؽ و ئاورؽ بؽنؽ، و ئینجا وەرؽ خەتدارؽ و بەڵەكؽ و چارؽ وزؽنؽوە."
                },
                {
                    "verse": 40,
                    "text": "ئینجا یاقوب وەرەكؽش جیێ كەردؽوە، بەڵام ڕوەو مەیەكاش كەردە خەتدار و بەڵەك و چارەكاو لابانی، پی جوٙرە گەلێوەش پەی وؽش جیا كەردۆ بەڵام چەنی گەلەكەو لابانی نەنیێشەرە."
                },
                {
                    "verse": 41,
                    "text": "و ھەروەختێ مەیە قەوەتەكؽ وەخت‌و تگەیشا بیێ، یاقوب لەقە درەختە ھوٙركڵاشیایەكا ئارؽ و وزؽشا دلؽ قەمەو ئاوەكؽشا و وەرانوەرشاوە نیؽشارە، پەی ئانە‌ی دلؽ لەقاو درەختەكانە تگە گؽرا."
                },
                {
                    "verse": 42,
                    "text": "بەڵام ھەروەختێ مەیەكؽ لەڕؽ بیێنؽ، یاقوب لەقە درەختە ھوٙركڵاشیایەكا نەنیؽ دلؽ قەمەكؽ پەیشا، ئیتر پی جوٙرە مەیە لەڕەكؽ بؽنؽ بە ھینؽ لابانی. و مەیە قەوەتەكؽچ بؽنؽ بە ھینؽ یاقوبی."
                },
                {
                    "verse": 43,
                    "text": "و ئینجا یاقوب فرە فرە دوٙڵەمەنڎ بی و گەلە و گاوەلێوە فرەش بؽ، و خزمەڎ كارؽ و كارەكەرێوە فرؽش بؽنؽ چەنی حوشترا و نؽرەھەرؽ و ماھەرؽ فرؽچش بؽنؽ."
                }
            ]
        },
        {
            "chapter": 31,
            "audio_link": "https://media.ipsapps.org/hac/hac-audio/GEN_031.mp3",
            "verses": [
                {
                    "verse": 1,
                    "text": "ئیسەیچ یاقوب گوٙشش جە قسؽ كوڕەكاو لابانی بؽ كە واچؽنؽ: (گردو ئا چؽوا كە ھینؽ تاتەیما بؽنؽ، یاقوبی بەردؽ و گردو ئا سەروەت و سامانەیە كە یاقوبی نیانش پؽوەرە بەبوٙنەو تاتەیماوە بؽ.)"
                },
                {
                    "verse": 2,
                    "text": "و یاقوبیچ دیش كە لابان ڕەنگ و ڕوش واڕیان و ڕەفتار و ویرش پؽسە ڕوای چاوەڵتەری نیا چەنیش."
                },
                {
                    "verse": 3,
                    "text": "ئینجا یەھوا بە یاقوبیش واڎ: (گؽڵۆ پەی سەرزەمین‌و تاتەیت و باوباپیریڎ، و منیچ چەنیڎ بو.)"
                },
                {
                    "verse": 4,
                    "text": "ھەرپۆچی یاقوب پەیخامش كیاست و ڕاحؽڵە و لؽئەش چڕیؽوە پەی ئا لەوەڕگایە كە وؽش گەلەكەش چەنە لەوەڕنؽ."
                },
                {
                    "verse": 5,
                    "text": "و پەنەش واتؽ: (مزانو كە تاتەتا ڕەنگ و ڕوش واڕیان وەرانوەرم و ڕەفتارش پؽسە ڕوای چاوەڵتەری نیا چەنیم، بەڵام تا ئیسەیچ خوڎاو تاتەیم ئینا چەنیم."
                },
                {
                    "verse": 6,
                    "text": "و شمە وؽتا مزاندؽ كە من بە گردو توانایمۆ چنڎە خزمەت‌و تاتەیتا كەردەنم."
                },
                {
                    "verse": 7,
                    "text": "و تاتەتا منش ھوٙرخەڵەتنانؽ و دە جارؽ كرەكؽش واڕانؽ، بەڵام خوڎا ناستش كە تاتەتا خراپەم وەرانوەر كەروٙ."
                },
                {
                    "verse": 8,
                    "text": "ئەگەر ئاڎ واتێش: [بەڵەكەكؽ كرؽ توٙنؽ.] ئانە گردو گەلەكەی بەڵەكؽ وزؽنؽوە و ئەگەر واتێچش: [خەتدارەكؽ كرؽ توٙنؽ] ئانە گردو گەلەكەی خەتدارؽ وزؽنؽوە."
                },
                {
                    "verse": 9,
                    "text": "ھەر پی جوٙرە،خوڎا گەلە و گوٙسفەنڎەكەو تاتەیتا بەردش و داش بە من."
                },
                {
                    "verse": 10,
                    "text": "جە فەسڵ‌و تگە گؽرتەی گەلەینە، وەرمێوەم وینا، وەرمەكەمەنە سەرەم ھوٙربڕی و دیم ئا گؽسكؽ كە تگەو بزەكا دؽنؽ بەڵەكؽ و خەتدارؽ و خاڵخاڵؽ بؽنؽ."
                },
                {
                    "verse": 11,
                    "text": "و فریشتە‌و خوڎایچ جە وەرمەكەنە پەنەش فەرماوانؽ: [یاقوب] و منیچ واتم: [ئینانؽ.]"
                },
                {
                    "verse": 12,
                    "text": "و فریشتەكە واتش: [تكاڎ وەنه كەرو سەرەڎ ھوٙربڕە و بڎیە پەی دۆروبەریڎ گردو ئا گؽسكا وینی كە بزەكا تگەمڎا، بەڵەكؽ و خەتدارؽ و خاڵخاڵؽنؽ، چونكە من گردو ئا چؽوامە وینێ كە لابان وەرانوەرش كەردی."
                },
                {
                    "verse": 13,
                    "text": "من خوڎا‌و بێتئؽلینا ئا یاگؽ كە چاگە ڕوەن‌و زەیتونیڎ كەرد مل‌و ئا تەوەنؽرە كە بە قنجی ڕاگیرەڎ كەردؽبؽ، و قەسەمڎ وارد پەیم، ئیسەیچ ھوٙرزە و گؽڵۆ پەی ئا سەرزەمینەیە كە چەنەش پەیڎا بیەنی.])"
                },
                {
                    "verse": 14,
                    "text": "و ڕاحؽڵە و لؽئە جوابشا داوە و واتشا پەنە: (ئایا جە یانەو تاتەیمانە ھەڵای بەشە میراتما پەی مەنەنۆ؟"
                },
                {
                    "verse": 15,
                    "text": "مەگەر ئؽمە بە بؽگا‌نؽ نەژماریێنمؽ لاو ئاڎیۆ، چونكە ورەتؽنمؽش‌ و قیمەتەكەیچش واردؽنمؽ بەتەمامی."
                },
                {
                    "verse": 16,
                    "text": "بەدڵنیایی گردو ئا سەروەت و سامانەیە كە خوڎا ساناشۆ جە تاتەیما ھین‌و ئؽمە و زاڕوٙڵەكامانە، ھەرپۆچی گردو ئانەی كە خوڎا فەرمانەش پەنە كەردەنی، كەرەش.)"
                },
                {
                    "verse": 17,
                    "text": "ئینجا یاقوب ھوٙرئؽست و ژەن و زاڕوٙڵەكؽش سوارو حوٙشترەكا كەردؽ."
                },
                {
                    "verse": 18,
                    "text": "و یاقوب گردو ئا سەروەت و سامان و گەلەو گوٙسفەنڎەیە كە جە میزۆپوٙتامیانە دەسش كۆتەبؽ، داشەنه ‌وەر و خوڕیؽش وەنە ڕوەو یانەو تاتەیش جە سەرزەمین‌و كەنعانی."
                },
                {
                    "verse": 19,
                    "text": "وەڵتەرؽ ڕاحؽڵە لوا و بتەكاو یانەو تاتەیش بەردؽش چا وەختەنە كە لابان لوابؽ پەی بڕیەیۆ مەیەكاش."
                },
                {
                    "verse": 20,
                    "text": "و یاقوبیچ لابانی ئارامیش ھوٙرخەڵەتنا، چونكە پەنەش نەواڎ كە ئاڎ گەرەكشا ڕەموٙ."
                },
                {
                    "verse": 21,
                    "text": "ھەرپۆچی ئاڎ وؽش ڕەما و بە گردو ئانیشایچۆ كە چەنیش بؽنؽ و دلؽ ڕوٙخانەو فوٙراتیرە ڕەڎ بی و لوا ڕوەو كەش‌ و كوەكاو گەلعادی."
                },
                {
                    "verse": 22,
                    "text": "وەختێ جە ڕوٙی یەرەمینەنە، خەبەر دریا بە لابانی كە یاقوب ڕەمان،"
                },
                {
                    "verse": 23,
                    "text": "ئینجا لابان قۆمەكؽ وؽش چەنی وؽش بەردؽش و كۆڎ شوٙنەو یاقوبی پەی ماوەو حۆڎ ڕوا و ئاخرەكەش جە كەش‌وكوەكاو گەلعادینە یاواوە پەنەش."
                },
                {
                    "verse": 24,
                    "text": "و خوڎایچ ئا شەوە وەرمێنە بەركۆڎ پەی لابانی ئارامی و پەنەش فەرماوا: (ئاگاڎاربە وؽڎ بە دورگؽرە جە ئازاردای یاقوبی.)"
                },
                {
                    "verse": 25,
                    "text": "ئیسەیچ وەختێ لابان یاقوبش وینا كە بنؽش وستؽبؽ و چاڎرەكؽش ھوٙرش دێبؽنؽ جە كەش‌و كوٙنە، ئیتر لابانیچ چەنی قۆم و كەسەكاش چاڎرەكؽشا ھوٙردێ جە كەش‌وكوٙو گەلعادینە."
                },
                {
                    "verse": 26,
                    "text": "ئینجا لابان بە یاقوبیش واڎ: ئینە چؽشا كە توٙ كەردەنڎ و منڎ ھوٙرخەڵەتنا‌نا و كناچەكایچم ئەڕفانێنؽڎ پؽسە دیلاو جەنگی."
                },
                {
                    "verse": 27,
                    "text": "پەی چؽشی وؽڎ شارتۆ چەنەم و ڕەمای و ھوٙرڎ خەڵەتنانؽ و پەنەڎ نەواتانؽ؟ پەی ئانەی چانەیمشوٙ تاوێم به ‌وەشی و شاڎی و تەپڵ و موٙسؽقاوە ڕەوانەم كەردێنی."
                },
                {
                    "verse": 28,
                    "text": "و تەنانەڎ ڕاڎ نەڎانؽ كناچەكام و كناچەزایەكام ماچؽ كەرونە و خوڎاحافؽزیشا چەنە كەرو، ئیسەیچ توٙ بؽ ئەقڵانە ئی ھەرمانؽتە كەردؽنە."
                },
                {
                    "verse": 29,
                    "text": "و ئیساتؽچ جە توانامەنە ھەن كە ئەزیەتڎ دەو، بەڵام ھیزی شەوؽ خوڎا‌و تاتەیڎ وەرمەنە فەرمانەش پەنە كەردا و فەرماواش: [وؽڎ بەدور گؽرە جە ئازاردای یاقوبی.]"
                },
                {
                    "verse": 30,
                    "text": "و ئیساتؽچ ئانا توٙ لوانی، فرە تاسەو یانەو تاتەیڎ كەری، بەڵام پەی چؽشی خوڎێكؽ منڎ بەردؽنؽ؟)"
                },
                {
                    "verse": 31,
                    "text": "ئینجا یاقوبیچ جواب‌و لابانیش داوە و واتش: تەرسانؽ چانەی و واتم: (نەوەكای كناچەكاتم چەنە بسانیۆ بە زوٙر."
                },
                {
                    "verse": 32,
                    "text": "و ئا كەسەیچە كە خوڎایەكاڎ لاشۆ مؽزیوە، ئانە با سزاكؽش مەردەی بوٙ، و چؽگەیچەنە وەرو دەم‌و ئی كەساو وؽتەنە ھەرچیێ ئینا چێ وشكنەش و ھەرچؽو‌ێ ھین‌و توٙ بی و لاو منۆ بوٙ بەرەش.) بەڵام یاقوب نەزاناش كە ڕاحؽڵەی ژەنیش خوڎێكؽ لابانیش دزیؽبؽنؽ."
                },
                {
                    "verse": 33,
                    "text": "ھەرپۆچی لابان لوا دلؽ چاڎرەكاو یاقوبی و لؽئەی و دوە كارەكەرەكاشا و ھیچش نەئؽستۆ، ئیتر چاڎرەكؽ لؽئەینە زیارە و لوا دلؽ چاڎرەكؽ ڕاحؽڵؽ."
                },
                {
                    "verse": 34,
                    "text": "و ئیسەیچ ڕاحؽڵە خوڎێكؽ یانە‌و تاتەیش بەردؽبؽنؽش و وستؽبؽنؽش دلؽ کوٙپانەو حوشترەكا و سەرشاوە نیشتؽبؽرە، و لابانی تاتەیچش دلؽ گردو چاڎرەكؽرە گؽڵا، بەڵام ھیچش نەئؽستۆ."
                },
                {
                    "verse": 35,
                    "text": "و ئاڎیچە واتش بە تاتەیش: (با گۆرەم توڕە نەبوٙ چەنەم چونكە نەتاوام وەرش ھوٙربؽزووە، چونكە ئینانؽ سوڕو مانگانەینە.) ھەرپۆچی لابانیچ گؽڵا و بتەكؽش نەئؽستؽشۆ."
                },
                {
                    "verse": 36,
                    "text": "ئینجا یاقوب ھوٙرلوا و توڕە بی و لوا گژؽ لابانیرە و پەنەش واڎ: (گوناح و تاوانم چؽشا كه ‌توٙ پاسە بەگەرمی كۆتەنی شوٙنیم."
                },
                {
                    "verse": 37,
                    "text": "ھەرچنڎە توٙگؽڵای دلؽ كەلوپەلەكامەرە و ھیچڎ نەئؽستۆ، ئانەی كە ئؽستەنتۆ بارەش و فڕەش دە وەرو دەم‌و كەسە نزیكەكاڎ با ئاڎؽ دادوەری كەرا بەینمانە."
                },
                {
                    "verse": 38,
                    "text": "تا ئی ویس ساڵە كە من چەنیڎ بیەنا نە مەیەڎ و نه ‌بزەڎ ھیچ كام بەرشا نەوستەن و تەنانەڎ بەرانێوە‌یچم نە واردەن جە گەلەكەیڎ ."
                },
                {
                    "verse": 39,
                    "text": "و ئا مەی و بزەی كە ھەڵمەتەشا دریؽ وەنە جەلایەن‌و ئاژەڵە دڕنڎەكاوە نارؽناشاوه، وؽم وجارؽنؽشا، چونكە توٙ وؽڎ چەنەم داوا كەرؽنی، جا ‌ ڕوٙنە دزیێبا یان شەوؽنە ."
                },
                {
                    "verse": 40,
                    "text": "و من مەرگانیم بؽ دەس‌و قرچەو گەرماو ڕوٙیۆ و دەس‌و كزەو سەرداو شەوؽوە، وەرم جە چەمەكام زڕیابؽ و نەتاوؽنا بوسو."
                },
                {
                    "verse": 41,
                    "text": "ئی ویس ساڵە یانەكەتەنە خزمەتم كەردەنی، چواردە سالؽ وەروخاترەو ھامسەرگیری كەردەی چەنی دوە كناچەكاڎ، و شش ساڵؽچ وەرو گەلە و گوٙسفەنڎەكەیڎ، و توٙ دەجارؽ كرەكؽ منڎ واڕێنە."
                },
                {
                    "verse": 42,
                    "text": "ئەگەر خوڎا‌و تاتەیم، خوڎا‌و ئیبراھیمی و ئا خوڎا كە ئیسحاق چەنەش تەرسؽ چەنیم نەبیێ، ئانە بەدڵنیایی توٙ بە دەسی ھاڵی ڕەوانەم‌ كەر‌ؽنی، بەڵام خوڎا داماگی و ڕەنج‌و دەسەكاو منش وینا، ھەرپۆچی ھیزی شەوؽ سەرزەنشتش كەردی.)"
                },
                {
                    "verse": 43,
                    "text": "ئینجا لابان جوابش داوه ‌و واتش: (كناچەكؽ كناچؽ وؽمەنؽ و زاڕوٙڵەكؽشا زاڕوٙڵؽ وؽمەنؽ و گەلە و گوٙسفەنڎەكەیچ گەله ‌و گوٙسفەنڎو وؽما، ھەرچیێ كە توٙ وینیش گرد ھین‌و منا، بەڵام من ئیساتؽ چؽش كەرو چەنی كناچەكام و ئا زاڕوٙڵایچە كە بیؽنؽشا؟"
                },
                {
                    "verse": 44,
                    "text": "ھەرپۆچی ئیساتؽچ بوٙ با عەھدێوە بەین‌و وؽمانە بەسمؽ پەی ئانەی بوٙ بە شاھؽڎی بەینمانە.)"
                },
                {
                    "verse": 45,
                    "text": "ئینجا یاقوبیچ تەوەنێوەش ئاوردە و به ‌قنجی ڕاگیرەش كەردە."
                },
                {
                    "verse": 46,
                    "text": "و یاقوب بە كەسه ‌نزیكەكاش واتش: (تەوەنی کوٙكەردێ.) و ئاڎیچؽ تەوەنیشا كوٙكەردێ و گروٙرێشا دروسەكەردە، جەنزیك‌و گروٙرەكؽنە نانشا وارد."
                },
                {
                    "verse": 47,
                    "text": "لابان ئا یاگؽشە نامؽ نیا یەگر سەھدوسا و یاقوبیچ نامؽش نیا گەلعید."
                },
                {
                    "verse": 48,
                    "text": "و لابان واتش: (ئی گروٙرە تەوەنؽ كە ئینێ بەینمانە ئاروٙ شاھؽڎؽنؽ بەینمانە.) ھەرپۆچی نامؽش نریێنە گەلعید"
                },
                {
                    "verse": 49,
                    "text": "و مؽچپا، و واتش: (با ‌یەھوا چەمڎاری بەین‌و من و توٙ كەروٙ وەختێ ھەریوٙما وەرو چەماو ئەوی تەریماوە دیارمەمەنوٙ."
                },
                {
                    "verse": 50,
                    "text": "ئەگەر توٙ بەڎ ڕەفتاری كەری چەنی كناچەكام یان ئەگەر ژەنیشا باری سەرەرە و ھەرچنڎە كەسما نیا چەنی، بەڵام ئینەیە وەرو چەماتۆ بوٙ كە خوڎا شاھؽڎا بەینمانە.)"
                },
                {
                    "verse": 51,
                    "text": "و لابان به یاقوبیش واڎ: (ئینؽ گروٙرە تەوەنەكؽنؽ و ئینەیچ تەوەنەكؽنە كە بەقنجی بەین‌و ھەردویمانە ڕاگیرەم كەردؽنە."
                },
                {
                    "verse": 52,
                    "text": "ئی گروٙرە تەوەنؽ شاھؽڎەنە و ئی تەوەنە قنجؽچە شاھؽڎەنە پەی ئانەی كە من نەترازیەو چەنەشا تاوەكو خراپەڎ وەرانوەر كەرو، و توٙیچ چی گروٙرؽ و چی تەوەنە قنجؽ نەترازیەی، پەی ئانەی خراپەم وەرانوەر كەری."
                },
                {
                    "verse": 53,
                    "text": "با خوڎا‌و ئیبراھمی و خوڎا‌و ناحوٙری و خوڎا‌و باوباپیراما دادوەری بەینیما كەروٙ، و ئینجا یاقوبیچ قەسەمش وارد پا خوڎایە كە ئیسحاقی تاتەش چەنەش تەرسؽ."
                },
                {
                    "verse": 54,
                    "text": "ئینجا یاقوبیچ چا كەشەنە قوربانیێوەش سەرەبڕی و كەسە نزیكەكؽ وؽش چڕیؽش پەی نان واردەی، و ئاڎیچؽ نانشا وارد و شەوەكؽشا كەشۆ بەردە سەر."
                },
                {
                    "verse": 55,
                    "text": "و ڕوێ دماتەر بەیانی زو لابان وەرمەنە ھوٙرئؽست و كناچەزێكؽش و كناچەكؽش ماچؽش كەردؽ و بەرەكەڎ دارؽش كەردؽ و ئینجا لوا و گؽڵاوە پەی یاگەكؽ وؽش."
                }
            ]
        },
        {
            "chapter": 32,
            "audio_link": "https://media.ipsapps.org/hac/hac-audio/GEN_032.mp3",
            "verses": [
                {
                    "verse": 1,
                    "text": "ئیسەیچ وەختێ یاقوب ڕاو وؽشەرە لوؽ، فریشتەكاو خوڎای چەمشا كۆڎ پەنەش."
                },
                {
                    "verse": 2,
                    "text": "وەختێ یاقوب ئاڎؽش وؽنێ، واتش: (ئینە ئوردوگاوخوڎایا.) ھەرپۆچی ئا یاگؽشە نامؽ نیا محەنایم."
                },
                {
                    "verse": 3,
                    "text": "ئینجا یاقوب وەڵؽ وؽشەنە چنڎ پەیخامبەرێش كیاستؽ پەی ئانەی پەیخام بەرا پەی عیسوٙی برایش جە سەرزەمین‌و سێعیرینە جه ‌وڵات‌و ئەدوٙمی."
                },
                {
                    "verse": 4,
                    "text": "و فەرمانەش پەنە كەردؽ و واتش: (پی جوٙرە بە عیسوٙی گۆرەیم: [یاوندؽشۆ و پەنەش واچدؽ كە یاقوبی خزمەڎكارڎ ماچوٙ: (چا وەختۆن كە توٙم جیائاستەنی تاوەكو ئیسە بە ئاوارەیی لاو لابانیۆ مەنەناوە)."
                },
                {
                    "verse": 5,
                    "text": "و بیەنا ساحؽب‌و گەلە و گاوەل و خزمەڎكاری و كارەكەرا و ھەر و ماھەری و ئانا پەیخامبەرؽم كیاستؽنؽ پەی ئانەی بزانو كە ڕەنگا جە چەمەكاتەنە خاسە وؽزووە.)])"
                },
                {
                    "verse": 6,
                    "text": "و پەیخامبەرەكؽ گؽڵێوە پەی لاو یاقوبی و واتشا: (ئؽمە لوایمؽ پەی لاو عیسوٙی برایڎ ئانا ئاڎیچ مایمێ پەی وایتۆ و چوارسەڎ پیێچش ئینێ چەنی.)"
                },
                {
                    "verse": 7,
                    "text": "ئینجا یاقوب فرە تەرسا و ئا گەله ‌و گوٙسفەنڎە و حوشتر و ئاژەڵؽ و ئا خەڵكەی كە چەنیش بؽنؽ، بەشؽش كەردؽ پەی دوؽ کوٙمەڵا."
                },
                {
                    "verse": 8,
                    "text": "چونكە واتش: (ئەگەر عیسوٙ بێ و ھەڵمەتە بڎوٙ وەنەو كوٙمەڵێوەشا، ئانە کوٙمەڵەكەی تەر تاووٙ ڕزگارش بوٙ و ڕەموٙ.)"
                },
                {
                    "verse": 9,
                    "text": "ئینجا یاقوب واتش: (ئەی خوڎا‌و ئیبراھیمی تاتەیم و ئەی خوڎا‌و ئیسحاقی تا‌تەیم، ئەی ئا یەھوایە كە واتڎ پەنەم: [گؽڵۆ پەی خاك‌و وؽت و پەی لاو كەسوكاریڎ، من بە بەزەییۆ ھورس و نیشتڎ چەنی كەرو،]"
                },
                {
                    "verse": 10,
                    "text": "من مستەھەق‌و ئی گردو خاسەو توٙ نیەنا كە متەنڎ مل‌و خزمەڎكارەكەیتەرە، چونكە من بە وؽم و گوٙچانەكؽمۆ پی ڕوٙخانەو ئوردنیرە ڕەڎبیا، و ئانا ئیساتؽ بیەنا بە دوؽ كوٙمەڵؽ."
                },
                {
                    "verse": 11,
                    "text": "تكاڎ وەنەكەرو ڕزگارم كەرە جە دەس‌و براكەیم،جە دەس‌و عیسوٙی چونكە من چەنەش تەرسو، نەوەكای ھوٙركووٙ سەرو من و ژەنەكا و زاڕوٙڵەكا."
                },
                {
                    "verse": 12,
                    "text": "چونكە توٙ وؽڎ واتڎ: [بەدڵنیایی بە خاسی ھوٙرس و نیشتڎ چەنی كەرو و وەچەكاڎ فرؽ كەرو پؽسەو لم‌و قەراخ‌و بەحری كه ‌نەژماریا جە فرەیینە.])"
                },
                {
                    "verse": 13,
                    "text": "و ئیتر ئا شەوە چاگە مەنۆ و چا چؽوایچە كە چەنیش بؽنؽ، دیاریێوەش چەنە جیا كەردۆ پەی عیسوٙی برایش،"
                },
                {
                    "verse": 14,
                    "text": "دوە سەڎ بزؽ و ویس گؽسكؽ و دوە سەڎ مەیؽ و ویس بەرانؽ،"
                },
                {
                    "verse": 15,
                    "text": "سی حوشترؽ شوٙت دەرؽ بە بەچكەكاشاوە و چل گاوؽ و دە كەڵەگاوؽ و ویس ماھەرؽ و دە نؽرەھەرؽ،"
                },
                {
                    "verse": 16,
                    "text": "و گردو ئینیشاشە كەردؽ بە چنڎ گەلێوە و ھەرگەلێوەش دا دەس‌و خزمەڎكارێوە و پەنەیچش واتؽ: (وەڵؽ منەنە لوٙدؽ، بەڵام بوٙشایی وزدؽ بەین‌و گەلەكا.)"
                },
                {
                    "verse": 17,
                    "text": "فەرمانەش كەردە بە خزمەڎكاری یوٙوەمیش و واتش: (ئەگەر وەختێ وەرەوڕوعیسوٙی برایم بیەیۆ، ئانە چەنەڎ پەرسوٙ و ماچوٙ: [توٙ سەربە كؽنی و پەی كوٙگەی ملی و ئی گەلە و گوٙسفەنڎە ھین‌وكؽن كە ئینا وەڵؽتەنە؟]"
                },
                {
                    "verse": 18,
                    "text": "و توٙیچ ماچی: [ھین‌و یاقوبی خزمەڎكاریتا و به ‌دیاری كیاستەنش پەی عیسوٙی گۆرەیم و ئانا وؽچش ئینا شوٙنیماوه ‌مایمێ.])"
                },
                {
                    "verse": 19,
                    "text": "و فەرمانەیچش كەردە بە خزمەڎكاری دوەمی و یەرەمی و گردو ئا كەسا كە شوٙنە‌و گەلەكاوه ‌بؽنؽ و واتش: (ھەر پی جوٙرە جواب‌و عیسوٙی مڎەیدؽوە وەختێ وەرەو ڕوتا بیۆ."
                },
                {
                    "verse": 20,
                    "text": "و واچدؽ: [ئانا یاقوبی خزمەڎكارڎ ئینا دماماوە.]) ئینجا یاقوب وەرو وؽشەرە واتش: (لامۆ پاسه بؽ پی دیاریا كە وەڵؽ وؽمەنە كیانوشا دەم و چەم‌و عیسوٙی گەشنووە، و شوٙنەو ئانەیچەرە دەم‌ وچەم‌و عیسوٙی وینو و ڕەنگا عیسوٙ پەسینوٙم.)"
                },
                {
                    "verse": 21,
                    "text": "ھەرپۆچی دیاریەكؽ وەڵؽ وؽشەنە كیانریێ و یاقوبیچ ئا شەوە جە چاڎرگاكەنە مەنۆ."
                },
                {
                    "verse": 22,
                    "text": "ئیسەیچ یاقوب ھەرئا شەوە ھوٙرئؽست و دوە ژەنەكؽش و دوە كارەكەرەكؽش و ھەر یانڎزە كوڕەكؽش بەردؽش و دلؽ ئاوه ‌تەنكەكؽ یەبوقیرە ڕەوانەش كەردؽ و ڕەڎؽبیؽ."
                },
                {
                    "verse": 23,
                    "text": "و یاقوب بەردؽش و گردو ئانیشا كە چەنیش بؽنؽ دلؽ جوٙگەكؽرە پڕنێشۆ و ئانەیچە كە بؽش كیاستش."
                },
                {
                    "verse": 24,
                    "text": "ئینجا یاقوب بەتەنیا مەنۆ و پیێوە بەرکۆت و زوٙرانبازیش چەنی گؽرت تاوەكو شەبەق."
                },
                {
                    "verse": 25,
                    "text": "و وەختێ پیاكە دیش كە دەرەقەت‌و یاقوبی نمێ، یەكسەر داش وەنەو كڵوٙك‌و یاقوبی و یاقوبیچ كڵوٙكش بەرشی، وەختێ كە زوٙرانبازیش چەنی كەرؽ."
                },
                {
                    "verse": 26,
                    "text": "ئینجا پیاكە واتش: (وەرم دە ئانا شەبەق خەریكا بەرگنوٙ.) یاقوبیچ جوابش داوە و واتش: (ڕاڎ مەڎە‌و بلی تاوەكو بەرەكەڎدارم نەكەر‌‌ی.)"
                },
                {
                    "verse": 27,
                    "text": "و پیاكە چەنەش پەرسا و واتش: (نامؽڎ چؽشا؟) ئاڎیچ جوابش داوە و واتش: (نامؽم یاقوبا.)"
                },
                {
                    "verse": 28,
                    "text": "ھەرپۆچی پیاكە پەنەش فەرماوا: (ئیتر توٙ نامؽڎ یاقوب مەبوٙ بەڵكو چؽولای نامؽڎ بە ئیسرائیل بریوٙ، چونكە توٙ ململانؽڎ چەنی ئینسانی و خوڎای كەردە و‌ سەركۆتی.)"
                },
                {
                    "verse": 29,
                    "text": "ئینجا یاقوب واتش: (تكاڎ وەنەكەرو نامؽ وؽڎ پەنەم واچە.) ئاڎیچ واتش: (چی پەرسی پەی نامؽ من؟) و ئاڎیچ یاقوبش چاگە بەرەكەڎداركەرد."
                },
                {
                    "verse": 30,
                    "text": "ئینجا یاقوب واتش: (چەنی ئانەیچە كە خوڎام وەرەو ڕو دیەن بەڵام ھەڵای زینڎەنا.) ھەرپۆچی نامؽ ئا یاگؽشە نیا پنیئؽل."
                },
                {
                    "verse": 31,
                    "text": "وەرەتاوش كۆڎ وەختێ كە پڕایپڕؽوە جە پنیئؽل، و شەلایشەلؽ وەرو ڕانیش."
                },
                {
                    "verse": 32,
                    "text": "ھەرپۆچی تا ئاروٙیچ وەچەكاو ئیسرائیلی ئا گوٙشتەیە مەوەرا كە گنوٙ لای سەری كڵاوەوڕانی، چونكە پیاكە داش وەنەو ‌ كڵاوەو ڕان‌و یاقوبی."
                }
            ]
        },
        {
            "chapter": 33,
            "audio_link": "https://media.ipsapps.org/hac/hac-audio/GEN_033.mp3",
            "verses": [
                {
                    "verse": 1,
                    "text": "ئینجا یاقوب سەرەش ھوٙربڕی و تەماشەش كەرد و دیش كە عیسوٙ بە وؽش و چوارسەڎ پیێوە مایمێ، ھەرپۆچی یاقوبیچ زاڕوٙڵەكؽش بەش كەردؽ مل‌و ڕاحؽڵؽره ‌و لؽئەیرە و دوە كارەكەرەكاشارە."
                },
                {
                    "verse": 2,
                    "text": "و یاقوب دوە كارەكەرەكؽش و زاڕوٙڵەكاشا‌ و‌ستؽش وەڵؽوە و لؽئه ‌و زاڕوٙڵەكؽش وستؽش دلؽ ڕاسه ‌و ڕاحؽڵە و یوسفیچش وستؽ ئاخرۆ."
                },
                {
                    "verse": 3,
                    "text": "بەڵام یاقوب وؽش كۆڎ وەڵؽشا و لوا، و حۆڎ جارؽ لواچوٙكەرە تا نزیك بیۆ جە عیسوٙی برایش."
                },
                {
                    "verse": 4,
                    "text": "و عیسوٙ ڕەما پەی ئانەی خؽرامایش كەروٙ و باو‌شیش كەرد پوٙرە و دەسش كەرد ملش و ماچش كەرد و پؽوەرە گرەوێ."
                },
                {
                    "verse": 5,
                    "text": "و عیسوٙ سەرەش ھوٙربڕی و تەماشە‌و ئا ژەن و زاڕوٙڵاشە كەرد كە چەنی یاقوبی بؽنؽ و واتش: (ئینؽ كؽنؽ چەنیڎ؟) ھەرپۆچی ئاڎیچ جوابش داوە و واتش: (ئینؽ ئا زاڕوٙڵؽنؽ كە خوڎا بەخشێنؽش بە خزمەڎكارەكەیڎ.)"
                },
                {
                    "verse": 6,
                    "text": "ئینجا دوە كارەكەرەكؽ وؽشا و زاڕوٙڵەكؽشا نزیكؽ بیؽوە و لوێ چوٙكەرە."
                },
                {
                    "verse": 7,
                    "text": "و لؽئە و زاڕوٙڵەكؽش ئامێ وەرۆ و لوێ چوٙكەره و ‌ دماتەر یوٙسف و ڕاحؽڵە ئامێ وەرۆ و لوێ چوٙكەرە‌."
                },
                {
                    "verse": 8,
                    "text": "و عیسوٙ پەرساش جە یاقوبی و واتش: (ئا گردو قافڵا چؽشؽ بؽنؽ كە من ڕارە توششا ئامانؽ؟) ئاڎیچ واتش: (پەی بەدەس ئاوردەی ڕەزامەنڎی گۆرەكەیم.)"
                },
                {
                    "verse": 9,
                    "text": "بەڵام عیسوٙ واتش: (براكەم من فرەم ھەن، با ئینؽ پەی وؽڎ مەناوە.)"
                },
                {
                    "verse": 10,
                    "text": "و یاقوب واتش: (نا، تكاڎ وەنەكەرو ئەگەر یاگؽ ڕەزامەنڎیتەنا، ئانە ئی دیاریەیە دەسمۆ ھوٙرگؽرە، چونكە ئانەمه ‌دی كە ڕوەو توٙ پؽسە بؽ ڕوەو خوڎای و فرە بەخاسی پەسەنڎ كەردانؽ."
                },
                {
                    "verse": 11,
                    "text": "تكاڎ وەنە كەرو ئی دیاریؽمە چەنە ھوٙرگؽرە، كە پەیم ئاوردەنی چونكە خوڎا مؽھرەبان بیەن‌ چەنیم و فرەفرەش پەنە بەخشانا.) و یاقوب فرە زوٙرش وەنە كەرد و عیسوٙیچ قەبوڵش كەرد."
                },
                {
                    "verse": 12,
                    "text": "ئینجا عیسوٙ واتش: (با بلمؽ، من وؽم گنو وەڵؽتا و شمەیچ بەیدؽ شوٙنیمەرە.)"
                },
                {
                    "verse": 13,
                    "text": "بەڵام یاقوب بە عیسوٙیش واڎ : (گۆرەم، وؽڎ مزانی زاڕوٙڵەكؽ ناسكؽنؽ و گەلە و گاوەلەكەیچ شوٙت مڎا بە بەچكەكاشا و ئینێ چؽرو چەمڎاری وؽمەنە و ئەگەر پەی ڕوێ زیاتەر ماننوشا ئانە گردو گەلە و گوٙسفەنڎەكەی مرا."
                },
                {
                    "verse": 14,
                    "text": "تكاڎ وەنە كەرو با گۆرەم گنوٙ وەڵؽ خزمەڎكارەكاش، و منیچ چەنی ھەنگامە یەواشەكاو پاو گەله ‌و گاوەلەكەی و به ‌پاو زاڕوٙڵەكام مەو ڕارە و تا یاومؽوە بە گۆرەیما جە سێعیرەنە.)"
                },
                {
                    "verse": 15,
                    "text": "و عیسوٙ واتش: (ماڎام پاسەن ڕامدە با بازێ چا پیایا كە ئینێ چەنیم جیاشا بازو لاتۆ.) بەڵام یاقوبیچ واتش: (پەی چؽشی ئینەیە كەری؟ مەگەر من یاگؽ ڕەزامەنڎیڎ نیەنا؟)"
                },
                {
                    "verse": 16,
                    "text": "ھەرپۆچی چا ڕوٙنە عیسوٙ جە گەشتەكەشەنە گؽڵاوە پەی سێعیری."
                },
                {
                    "verse": 17,
                    "text": "بەڵام یاقوب کۆڎ ڕا و لوا پەی سوٙكوٙتی، و چاگە یانێوەش پەی وؽش بنیاڎنیا چەنی كەوؽڵێوە پەی گەلە و گوٙسفەنڎەكەیش، ھەرپۆچی نامؽ ئا یاگؽشە نیا سوٙكوٙت."
                },
                {
                    "verse": 18,
                    "text": "ئینجا یاقوب بە سڵامەتی ئاما شارو شەكیمی كە جه ‌خاك‌و كەنعانینە بؽ، وەختێ كە جە مەنتؽقەو میزوٙپۆتامیایۆ ئاما، جەوەرانوەرو شارەكەیۆ چاڎرەكؽش ھوٙرش دێ."
                },
                {
                    "verse": 19,
                    "text": "و ئاڎیچ ئا پارچە زەمینە كە چاڎرەكؽش چەنەش ھوٙرش دێبؽنؽ، ساناش جە كوڕەكاو خەموٙری، كە تاتەو شەكیمیا، بە سەڎ پارچؽ زیو."
                },
                {
                    "verse": 20,
                    "text": "ئینجا چاگە قوربانگێوەش بنیاڎنیا و نامؽش نیا خوڎا، خوڎاو ئیسرائیلی."
                }
            ]
        },
        {
            "chapter": 34,
            "audio_link": "https://media.ipsapps.org/hac/hac-audio/GEN_034.mp3",
            "verses": [
                {
                    "verse": 1,
                    "text": "ئیسەیچ دینەو كناچؽ لؽئەی كە وستؽبؽشۆ پەی یاقوبی، زیارە و لوا پەی سەروەنەدای كناچاو خاكەكەی."
                },
                {
                    "verse": 2,
                    "text": "و وەختێ شەكیم كە كوڕو خەموٙری حیفی بؽ كە تاتەش قؽخاو مەنتؽقەكەی بؽ، ئاڎەش وینا و ئەڕفاناش و جوٙت بی چەنیش و ئەتك‌و شەرەفیش كەردە."
                },
                {
                    "verse": 3,
                    "text": "و شەكیمیچ شەیداو دینەو كناچؽ یاقوبی بی، و فرە وەشەش سیا، و بەنەرمی قسؽش چەنی كەردە."
                },
                {
                    "verse": 4,
                    "text": "و شەكیم بە خەموٙری تاتەیش واتش: (تاتە لوە ئا كناچؽمە پەی ھیجبی كەرە.)"
                },
                {
                    "verse": 5,
                    "text": "ئیسەیچ یاقوب ژنیش كە شەكیم ئەتك‌و دینەی كناچؽش كەردەنش، و كوڕەكؽچش نیەنؽ یانەنە و ئینێ لاو گەلەیۆ، ھەرپۆچی بەبؽ دەنگی مەنۆ تا ئاڎؽ گؽڵێوە."
                },
                {
                    "verse": 6,
                    "text": "ئینجا خەموٙر‌و تاتەو شەكیمی لوا بەرۆ تا‌وەكو قسؽ كەروٙ چەنی یاقوبی."
                },
                {
                    "verse": 7,
                    "text": "ئیسەیچ وەختێ كە كوڕەكاو یاقوبی ئینەشا ژنی، یەكسەر دەر و دەشتەنە گؽڵێوە و فرە توڕؽ بؽنؽ و قینیشا جوٙشیا پی بؽ‌حورمەتیەیە كە كریابؽ وەرانوەر‌و‌ ئیسرائیلی، ئاڎیچ بە جوٙت بیەی چەنی كناچؽ یاقوبی چونكە ئی چؽوە نەئەشیای كریێ."
                },
                {
                    "verse": 8,
                    "text": "بەڵام خەموٙر قسؽش چەنی كەردؽ و واتش: (شەكیمی کوڕم ئاڎ ھەروؽش كناچەكؽ شمەش وەشە مسیوٙ، تكاتا وەنە كەرو، كناچەكؽتا دەیدؽش پەنە با بوٙ به ‌ژەنیش."
                },
                {
                    "verse": 9,
                    "text": "و قۆمایەتیما چەنی كەردؽ، و كناچەكاتا دەیدؽ بە ئؽمە، و شمەیچ كناچاو ئؽمە بەردؽ پەی وؽتا."
                },
                {
                    "verse": 10,
                    "text": "ھەرپی جوٙرە چەنیما ژیودؽ و ئانا زەمینەكەیچ ئینا وەرو دەمیتانە، و دلؽشەنە‌ ئەوانیشتؽ بیدؽ و مڵك‌‌‌و وؽتا چەنەش بەدەس باردؽ.)"
                },
                {
                    "verse": 11,
                    "text": "و شەكیم بە تاتە و براو دینەیش واڎ: (تكاتا وەنەكەرو ئەگەر یاگؽ ڕەزامەنڎیتانا، ئانە ھەرچیێتا گەرەكا مڎەوتا پەنه."
                },
                {
                    "verse": 12,
                    "text": "داواو دیاری و مارەیی فرەیم وەنە كەردؽ و ھەرچیێتا گەرەكا مڎەوتا پەنە، بەڵام بازدؽ با كناچەكؽ بوٙ بە ژەنیم.)"
                },
                {
                    "verse": 13,
                    "text": "بەڵام كوڕاو یاقوبی بە فؽڵؽ جواب‌و شەكیمی و خەموٙری تاتەیش داشاوە وەختێ قسؽ كەرؽنؽ، چونكە واڵەكؽشا ئەتكە كریێبؽ."
                },
                {
                    "verse": 14,
                    "text": "ھەرپۆچی پەنەشا واتؽ: (ئؽمە مەتاومؽ ئینەیە ‌كەرمؽ و واڵەكؽ وؽما دەیمؽ بە پیێوە خەتەنە نەكریای پؽسەو‌ توٙ چونكە ئینە بوٙ بە ڕیسوایی و شەرمەزاری پەیما"
                },
                {
                    "verse": 15,
                    "text": "ئەگەر گرد نؽرینێوە جە شمە خەتەنە كریا پؽسە ئؽمە، ئانە تەنیا ئا وەختە ئؽمە ڕازیؽ بیمؽ بە داواكاریەكەیتا،"
                },
                {
                    "verse": 16,
                    "text": "ئینجا ئؽمە كناچاو وؽما مڎەیمؽ بە شمە و كناچا‌و شمەیچ مارمؽ پەی كوڕەكاما و چەنیتا ژیومؽ و بیمؽ بە میللەتێوە."
                },
                {
                    "verse": 17,
                    "text": "بەڵام ئەگەر گوٙشما پەی نەگؽردؽ و خەتەنەنەكریەیدؽ، ئانە كناچەكؽ وؽما بەرمؽ و ملمؽ.)"
                },
                {
                    "verse": 18,
                    "text": "ئیسەیچ قسەكؽشا لاو خەموٙری و شەكیمی كوڕیشۆ دڵوەش كەرە بؽ،"
                },
                {
                    "verse": 19,
                    "text": "و پیا گەنجەكە ھەرمانەكؽش دما نەوسته ‌وەروخاترەو ئا وەشەویسیەیە كە بؽش پەی كناچەكؽ یاقوبی، چونكە كناچەكؽش فرە وەشەسیؽ، و جە دلؽ گردو خانەواڎەكەو ‌تاتە‌یشەنە زیاتەر بەقیمەت بؽ."
                },
                {
                    "verse": 20,
                    "text": "ھەرپۆچی خەموٙر و شەكیمی كوڕش ئامێ پەی دەروازەو شارەكەی و قسؽشا كەردؽ چەنی پیایاو شارەكەی و واتشا:"
                },
                {
                    "verse": 21,
                    "text": "(ئی پیێ سڵامەت و بؽمزەڕەتؽنؽ، ھەرپۆچی ڕاشا دەیدؽ پەنە با زەمینەكەنە ژیوا و دلؽشەرە ھاموشوٙ‌كەرا، چونكە بڎیەیدؽ، زەمینەكە چنڎه پان و فراوانا! و با كناچەكاشا بەرمؽ پەی وؽما پەی ئانەی با بە ژەنیما و با ئؽمەیچ كناچەكاما دەیمؽ پاڎیشا و با بە ژەنیشا."
                },
                {
                    "verse": 22,
                    "text": "تەنیا پی شەرتؽ ئا پیێ قبوڵشانە چەنیما ژیوا و با بە میللەتێوە چەنی ئؽمە، كە ئەگەر گرد نؽرینێوە جە ئؽمە خەتەنەكریابوٙ، ھەرچەنی ئاڎؽ خەتەنەكریێنؽ."
                },
                {
                    "verse": 23,
                    "text": "ئایا گەله ‌و گوٙسفەنڎ و مڵك‌ و ماڵەكەشا مەبوٙ بە ھین‌و وؽما؟ ئەگەر تەنیا ئؽمە ڕازیؽ بیمؽ پەی ئانەی چەنیما ژیوا.)"
                },
                {
                    "verse": 24,
                    "text": "و گردو پیایاو شارەكەی جە دروازە‌و شارەكەینە ئامێ بەرۆ و بە گوٙش‌و قسەكاو خەموٙری و شەكیمیشا كەرد و گرد نؽرینێوە كە جەدەروازە‌و شارەكەینە ئاما بەرۆ، خەتەنەكریا."
                },
                {
                    "verse": 25,
                    "text": "و ئانە بؽ ڕوٙ یەرەمی بؽ، و پیێكؽ ھەڵای ئازارەو خەتەنەكەردەكەینە بؽنؽ، دوە كوڕەكاو یاقوبی شەمعون و لؽڤی كە برێ دینەی بؽنؽ، ھەریوٙشا‌و بە شمشؽرو وؽشۆ بەدزیۆ لوێ دلؽ شارەكەی و گردو نؽرینەكاشا كوشتؽ."
                },
                {
                    "verse": 26,
                    "text": "و ئاڎؽ خەموٙر و شەكیمی كوڕش كوشتؽشا بە شمشؽر و دینەی واڵؽشا ڕزگارەشا كەردە یانەو شەكیمینە و لوێ بەرۆ."
                },
                {
                    "verse": 27,
                    "text": "كوڕەكاو یاقوبی ئامێ سەرو لاشە‌و مەردەكا و شارەكەشا تاڵان كەرد، چونكە واڵەكؽشا ئەتكە كریێ بؽ."
                },
                {
                    "verse": 28,
                    "text": "ئاڎؽ گەله ‌و گاوەل و ھەرەكؽشا كە جە شارەنە و دەرودەشتەنە بؽنؽ، گردشا بەردؽ،"
                },
                {
                    "verse": 29,
                    "text": "و گردو سەروەت و سامان و ھەرچیێ كە یانەكاشانە بؽ، بە تاڵانی بەردشا، و سەربارو ئینەیچە ژەنەكؽشا و زاڕوٙڵە وردەكؽچشا بە دیلی بەردؽ."
                },
                {
                    "verse": 30,
                    "text": "و یاقوب بە شەمعون و لؽڤیش واڎ: (شمە منتا وستانؽ دلؽ گیر و گرفتی بە لەكەداركەردەی شوٙھرەتیم دلؽ ئەوانیشتا‌و خاك‌و كەنعانیەكانە و فؽرؽزیەكانە، و ژمارەو پیایەكایچم كەما و ئاڎؽ با بە دژمنم و مەیا سەرم‌ و وؽم و ژەن ‌و یانەم دلؽنەمشمؽ.)"
                },
                {
                    "verse": 31,
                    "text": "بەڵام جوابشا داوه ‌و واتشا: (كریوٙ كە ئاڎؽ پؽسە لەش ورەشێوە ھوٙرس و نیشت كەرا چەنی واڵەكؽما؟)"
                }
            ]
        },
        {
            "chapter": 35,
            "audio_link": "https://media.ipsapps.org/hac/hac-audio/GEN_035.mp3",
            "verses": [
                {
                    "verse": 1,
                    "text": "ئینجا خوڎا بە یاقوبیش فەرماوا: (ھوٙرزە و لوە پەی بێتئؽلی و چاگە ژیوە و قوربانگێوە دروس كەرە پەی ئا خوڎایه ‌كە پەیڎ بەركۆڎ چا وەختەنە كە توٙ جە عیسوٙی برایڎ ڕەمای.)"
                },
                {
                    "verse": 2,
                    "text": "ھەرپۆچی یاقوب فەرمانەش كەردە بە خانەواڎەكەیش و ئانیشایچە كە چەنیش بؽنؽ و واتش: (بتە بؽگانەكا دلؽ وؽتانە لابەردؽ و وؽتا‌ پاك كەردؽوە و جلەكاتا واڕدؽ،"
                },
                {
                    "verse": 3,
                    "text": "و با ھوٙرزمؽ و كوٙچ كەرمؽ ڕوەو بێتئؽل و چاگە قوربانگێوە دروس كەرو پەی ئا خوڎایە كە جە وەخت‌و تەنگانەیمەنە ئاما دەممۆ و چەنیم بؽ، و پەی ئا گەشتەیچە كە پەیش لوانؽ چەنیم بؽ.)"
                },
                {
                    "verse": 4,
                    "text": "ھەرپۆچی ئاڎیچؽ ئا بتە بؽگانؽ كە دەسشاوە بؽنؽ دێشا بە یاقوبی چەنی ئا گوٙشە‌وارا كە گوٙششانە بؽنؽ، و یاقوبیچ بەردؽش و چؽرو ئا نەرەینە كە نزیك بؽ جە شەكیمیۆ كەردؽش چؽرو خوڵؽوە."
                },
                {
                    "verse": 5,
                    "text": "و ئانە بؽ وەختێ ئاڎؽ كۆتؽ ڕا، تەرسە‌و خوڎای باڵش كؽشت مل‌و شارەكاو دۆروبەریشارە، ھەرپۆچی ھیچ كە‌سێوە نەیاراش گنوٙ شوٙنەو كوڕاو یاقوبی."
                },
                {
                    "verse": 6,
                    "text": "ھەرپۆچی یاقوب وؽش و گردو ئانیشایچە كە چەنیش بؽنؽ، ئامێ و یاوێ لوز، كە پەنەیچش وچیؽ بێتئؽل كە جە خاك‌و كەنعانینە بؽ."
                },
                {
                    "verse": 7,
                    "text": "و چاگە قوربانگێوەش بنیاڎنیا پەی خوڎای، نامؽ ئا یاگؽچشە نیا ئؽل بێتئؽل چونكە چا‌ یاگؽنە خوڎا وؽش پەی بەروست كە وەختێ وەرو دەم‌و‌ براكەیشەنە ‌ڕەما."
                },
                {
                    "verse": 8,
                    "text": "و ئیسەیچ دەبورە كە دایەنەو ڕؽڤقەی بؽ، مەردە. و چؽرو نەرەكە‌و بێتئؽلینە ئەسپەردؽشاكەردە، ھەرپۆچی ئا یا‌گؽچە نامؽش نریێنە ئەلو باکوٙت."
                },
                {
                    "verse": 9,
                    "text": "ئینجا خوڎا دیسان وؽش بەر وست پەی یاقوبی و بەرەكەڎدارش كەرد وەختێ جە میزوٙپۆتامیانە گؽڵاوە."
                },
                {
                    "verse": 10,
                    "text": "و خوڎا جارێوەتەر پەنەش فەرماوا: (توٙ نامؽڎ یاقوبا، ئیتر چێو‌لای نامؽڎ بە یاقوب مەچڕیوٙ بەڵكو بە ئیسرائیل چڕیوٙ.)"
                },
                {
                    "verse": 11,
                    "text": "و ھەرپاسە خوڎایچ پەنەش فەرماوا: (من خوڎای باڵادەسنا، بەروبومڎار و فرە بە، میللە‌تێوە و چنڎەھا میللەتؽ و پاشێكؽچ جە توٙوە گناوە."
                },
                {
                    "verse": 12,
                    "text": "و ئا زەمینە كە دام بە ئیبراھیمی و ئیسحاقی، مڎەوش بە توٙیچ و بە وەچەكایچڎ دماو وؽڎ.)"
                },
                {
                    "verse": 13,
                    "text": "ئینجا خوڎا چا یاگؽنە كە قسؽش پەی كەرد، بەرز بیۆ پەی ئاسمانی."
                },
                {
                    "verse": 14,
                    "text": "و چا یاگؽنە كە یاقوب قسؽش كەردە چەنی خوڎای، تەوەنێوەش بە قنجی ڕاگیرە كەردە و شەراب و زەیت‌و زەیتونیش كەردە ملەرە."
                },
                {
                    "verse": 15,
                    "text": "و یاقوب ئا یاگؽشە نامؽ نیا بێتئؽل كە خوڎا قسؽش چەنی كەردەبؽ."
                },
                {
                    "verse": 16,
                    "text": "و جە بێتئؽلۆ كۆتؽ ڕا بەڵام ھەڵای مەنەبؽشا یاوا ئەفراتە، چاگە ڕاحؽڵە ژان و پؽچ‌و زاڕوٙڵە بیەی گؽرتە و زاڕوٙڵەكەش بە ناڕەحەتی بی."
                },
                {
                    "verse": 17,
                    "text": "و ئانەبؽ وەختێ كە زاڕوٙڵەكەش بؽ، ژان و پؽچەكەش فرە تنڎ بؽ، ھەرپۆچی ماما‌نەكؽ پەنەش واتە: (مەتەرسە ئینەیچە كوڕا.)"
                },
                {
                    "verse": 18,
                    "text": "و پاسە ڕوەشدا وەختێ دمایین ھەناسەش دا و سەرەمەرگەنە بؽ نامؽ كوڕەكەیش نیاش بن ئوٙنی، بەڵام تاتەش نامؽش نیا بنیامین."
                },
                {
                    "verse": 19,
                    "text": "ھەرپۆچی ڕاحؽڵە مەردە و جە سەرەڕاو ئەفراتەینە ئەسپەردؽشا كەرده كە ‌ بێتلەحما."
                },
                {
                    "verse": 20,
                    "text": "و یاقوبیچ كیلێوەش چەقنارە سەرو قەبرەكؽ ڕاحؽڵؽوە و تا ئاروٙیچ ھەر بە كؽلەو قەبرەكؽ ڕاحؽڵؽ مەشھورەنە."
                },
                {
                    "verse": 21,
                    "text": "ئینجا ئیسرائیل كۆتۆ‌ ڕا و چاڎرەكؽش پەشتەو قولؽ عؽدەریۆ ھوٙردا."
                },
                {
                    "verse": 22,
                    "text": "و ئانه ‌بؽ وەختێ ئیسرائیل جە خاكەكەنە ئەوانیشتە بؽ، ڕەئوبؽن لوا و چەنی بیلھەی، كە ژەنەو تاتەیش بؽ، جوٙت بی و ئیسرائیلیچ ئینەشە ژنەویۆ. و ئیسەیچ یاقوب دوانڎزە كوڕؽش بؽنؽ."
                },
                {
                    "verse": 23,
                    "text": "و كوڕەكاو لؽئەی ڕەئوبؽن كە ئەوەڵ نوٙبەرە‌و یاقوبی بؽ، و ئینجا شەمعون و لؽڤی و یەھودا و یساكار و زەبولون بؽنؽ."
                },
                {
                    "verse": 24,
                    "text": "و كوڕەكاو ڕاحؽڵؽ یوٙسف و بنیامین بؽنؽ."
                },
                {
                    "verse": 25,
                    "text": "و كوڕەكاو بلھەی، كە كارەكەرەو ڕاحؽڵؽ بؽ، دان و نەفتالی بؽنؽ."
                },
                {
                    "verse": 26,
                    "text": "و كوڕەكاو زیلفەی، كە كارەكەرەو لؽئەی‌ بؽ، گاد و ئەشؽر بؽنؽ، ئینؽچه كوڕەكاو یاقوبی بؽنؽ كە جه میزوٙپۆتامیاینه پەیش جه ئەڎی بیؽ ."
                },
                {
                    "verse": 27,
                    "text": "و یاقوب ئاما پەی لاو ئیسحاقی تاتەیش جە قیریەت ئەربەع كە بە حیبروٙن مەشھورا، ئا یاگؽ كە ئیبراھیم و ئیسحاق ئاوارؽ بیؽبؽنؽ چەنەش."
                },
                {
                    "verse": 28,
                    "text": "ئیسەیچ عومرو ئیسحاقی سەڎ و ھەشتا ساڵؽ بؽ."
                },
                {
                    "verse": 29,
                    "text": "و ئیسحاق دماجار دما ھەناسەش دا و وەفاتش كەرد و جە عومرێوە تؽر و پەڕەنە نریا دلؽ قەبرەو باوباپیراش. و دوە كوڕەكؽش عیسوٙ و یاقوب ئەسپەردەشا كەرد."
                }
            ]
        },
        {
            "chapter": 36,
            "audio_link": "https://media.ipsapps.org/hac/hac-audio/GEN_036.mp3",
            "verses": [
                {
                    "verse": 1,
                    "text": "و ئیسەیچ ئینە توٙمارو وەچەكاو عیسوٙین، كە ئەدوٙما‌."
                },
                {
                    "verse": 2,
                    "text": "عیسوٙ جە كناچاو كەنعانیەكا ژەنیش ئاوردؽ و یوەشا عاداو كناچؽ ئیلوٙنی حیتی بؽ و ئەوەی تەرەیچشا ئەھوٙلیبامە‌و كناچؽ عەنای و كناچەزێ چیبعوٙنی حیفی بؽ."
                },
                {
                    "verse": 3,
                    "text": "و ئەوەی تەرەیچشا باسمەو كناچؽ ئیسماعیلی بؽ، كە واڵؽ نەبایوٙتی بؽ."
                },
                {
                    "verse": 4,
                    "text": "و عادا ئەلیفازش بی پەی عیسوٙی و باسمەتەیچ ڕەعوئؽلش بی."
                },
                {
                    "verse": 5,
                    "text": "و ئەھوٙلیبامەیچ یەعوش و یەعلام و قوٙرخش بیؽ، و ئینؽنؽ كوڕەكاو عیسوٙی، كە جه ‌خاك‌و كەنعانینە پەیش پەیڎێ بیؽ."
                },
                {
                    "verse": 6,
                    "text": "ئینجا عیسوٙ ژەنەكاش و كوڕەكاش و كناچەكاش و گردو ئا كەسایچە كە یانەكەشەنە بؽنؽ و گردو گەلە و گوٙسفەنڎەكەیش و گرد‌و ئاژەڵەكاش و گردو ئا چؽوایچە كە كوٙش كەردؽبؽنێ، وەختێ كە جە خاك‌و كەنعانینە بؽ بەردؽش و لوا پەی ئا سەرزەمینەیە كە دوربؽ جە چەماو یاقوبی برایشۆ."
                },
                {
                    "verse": 7,
                    "text": "چونكە مڵك و ماڵەكەشا ئنڎە فرە بؽ نەتاواشا پؽوەرە ژیوا، و زەمینەكەیچ ئنڎە وەسؽ نەبؽ كە تاووٙ ئاڎیشا ھوٙرگؽروٙ، وەرو فرەیی گەلە و گوٙسفەنڎەكەیشا."
                },
                {
                    "verse": 8,
                    "text": "ھەرپۆچی عیسوٙ كە بە ئەدوٙم ئەشناسیابؽ، جە كەش ‌و كوەكا‌و سؽعیرینە ئەوانیشتە بی."
                },
                {
                    "verse": 9,
                    "text": "ئیسەیچ ئینە توٙمارو وەچەكاو عیسوٙین كە تاتە‌و ئەدوٙمیەكابؽ جە كەش و كوەكاو سێعیرینە بؽ."
                },
                {
                    "verse": 10,
                    "text": "ئینؽ نامؽ كوڕەكاو عیسوٙینؽ، ئەلیفاز كە كوڕ‌و عاداو ژەنەو عیسۆی بؽ، و ڕەعوئؽل كە كوڕ‌و باسمەتؽ ژەنەو عیسوٙی بؽ."
                },
                {
                    "verse": 11,
                    "text": "و ئینؽچە كوڕەكا‌و ئەلیفازینؽ: تیمان و ئوٙمار و چەفوٙ و گەعتام و قەنەز."
                },
                {
                    "verse": 12,
                    "text": "تیمناعە كە ھەم كارەكەرە و ھەم ژەنەو ئەلیفازو كوڕو عیسوٙی بؽ، عەماڵؽقش بی پەی ئەلیفازی، و ئینؽچە كوڕەزێكؽ عاداو ژەنەو عیسوٙی بؽنؽ."
                },
                {
                    "verse": 13,
                    "text": "و ئینؽچە كوڕەكاو ڕەعوئؽل‌و كوڕو باسمەتە‌و ژەنەو عیسوٙینؽ، كه ‌نەحەت و زەرەخ و شەما و مەزە بؽنؽ."
                },
                {
                    "verse": 14,
                    "text": "و ئینؽچە كوڕەكا ئەھوٙلیبامەو كناچؽ عەناو كناچؽ چیبعوٙنە‌و ژەنەو عیسوٙینؽ، كە یەعوش و یەعلام و قوٙرخ بؽنؽ و گردو ئینیشا ئەھوٙلیبامەی وستؽوە پەی عیسوٙی."
                },
                {
                    "verse": 15,
                    "text": "ئینؽچە بەگەكاو عیسوٙینؽ، كوڕەكاو ئەلیفازی كە ئەوەڵ نوٙبەرەو عیسوٙی بؽ: تیمان بەگ و ئوٙمار بەگ، و چەفوٙ بەگ و قەنەز بەگ،"
                },
                {
                    "verse": 16,
                    "text": "قوٙرخ بەگ و گەعتام بەگ و عەمالؽق بەگ، ئینؽ بەگەكاو ئەلیفازی بؽنؽ جە خاك‌و ئەدوٙمینە، و كوڕەزێكؽ عادێ بؽنؽ."
                },
                {
                    "verse": 17,
                    "text": "و ئینؽ كوڕاو ڕەعوئؽل‌و كوڕو عیسوٙینؽ، كە نەحەت بەگ و زەرەخ بەگ و شەما بەگ و میزا بەگ بؽنؽ، و گردو ئینیشایچە بەگەكاو ڕەعوئؽلؽ بؽنؽ كە جە خاك‌و ئەدوٙمینه ‌بؽ،‌‌ و ھەرپاسە كوڕەزێ باسمەتە‌و ژەنەو عیسوٙیچ بؽنؽ."
                },
                {
                    "verse": 18,
                    "text": "و ئینؽچە كوڕەكاو ئەھوٙلیبامەو ژەنەو عیسوٙی بؽنؽ: یەعوش بەگ و یەعلام بەگ و قوٙرخ بەگ، و گردو ئینیشا بەگەكاو ئەھوٙلیبامە‌و كناچؽ عەنە و ژەنەو عیسوٙی بؽنؽ."
                },
                {
                    "verse": 19,
                    "text": "ئینؽچە كوڕەكاو عیسوٙی بؽنؽ كە ئەدوٙم بؽ، و ئینؽچە بەگەكؽشا بؽنؽ."
                },
                {
                    "verse": 20,
                    "text": "ئینؽچە كوڕەكاو سێعری حوٙری بؽنؽ كە ئەوانیشتؽ مەنتؽقەكەی بؽنؽ: و ئاڎیچؽ لوتان و شوٙڤاڵ و چیبعوٙن و عەنە بؽنؽ."
                },
                {
                    "verse": 21,
                    "text": "دیشوٙن و ئؽچەر و دیشان. ئینؽ بەگەكاو حوٙریەكا بؽنؽ، كە كوڕەكاو سێعیری بؽنؽ جە خاك‌و ئەدوٙمینە."
                },
                {
                    "verse": 22,
                    "text": "و كوڕەكاو لوٙتانی: حوٙری و ھیما بؽنؽ، و تیمەنەعەیچ واڵؽ لوٙتانی بؽ."
                },
                {
                    "verse": 23,
                    "text": "و ئینؽچە كوڕەكاو شوٙڤاڵی بؽنؽ: عەلوان و مەنا‌حەت و عؽباڵ و شەفوٙ و ئوٙنام."
                },
                {
                    "verse": 24,
                    "text": "و ئینؽچە كوڕەكاو چیبعوٙنی بؽنؽ: ئەیا و عەنا، ئینە ئا عەنا بؽ كە ھاناوؽ گەرمؽ فرؽش ئؽستێ جە چوٙڵەوانینە، وەختێ كە ھەرەكاو چیبعوٙنی تاتەیش لەوەڕنؽ."
                },
                {
                    "verse": 25,
                    "text": "و ئینؽچە زاڕوٙڵەكاو عەناینؽ: دیشوٙن و ئەھوٙلیبامەو كناچؽ عەنای."
                },
                {
                    "verse": 26,
                    "text": "و ئینؽچە كوڕەكاو دیشوٙنی بؽنؽ: حەمدان و ئەشبان و یەتران و كران."
                },
                {
                    "verse": 27,
                    "text": "و ئینؽچە كوڕەكاو ئؽزەری بؽنؽ: بلھان و زەعڤان و عەقان،"
                },
                {
                    "verse": 28,
                    "text": "و ئینؽچە كوڕەكاو دیشانی بؽنؽ: عوس و ئاران ."
                },
                {
                    "verse": 29,
                    "text": "ئینؽچە بەگەكاو حوٙریەكا بؽنؽ: لوٙتان بەگ و شوٙڤاڵ بەگ و چیبعوٙن بەگ و عەنا بەگ."
                },
                {
                    "verse": 30,
                    "text": "دیشوٙن بەگ و ئؽزەر بەگ و دیشان بەگ، و ئینؽ بەگؽ حوٙریەكا بؽنؽ بەپاو عەشرەتەكاشا جە خاك‌و سێعیرینە."
                },
                {
                    "verse": 31,
                    "text": "و ئیسەیچ ئینؽ ئا پاشێ بؽنؽ كە حوكمڕانیشا كەرد جە خاك‌و ئەدوٙمینە، وەڵؽ ئانەینە ‌كە ھیچ پاشێوە تەر حوكمڕانی كەروٙ مل‌و میللەت‌و ئیسرائیلیرە."
                },
                {
                    "verse": 32,
                    "text": "بەلەع‌و كوڕو پەعوٙری بؽ، كە پاشایەتی كەرؽ دلؽ خاك‌و ئەدوٙمینە. و نامؽ شارەكەیچش دینھابە بؽ."
                },
                {
                    "verse": 33,
                    "text": "ئینجا وەختێ كە بەلەع مەرد، یوٙڤا‌ڤ‌و كوڕو زاڕەحی كە خەڵك‌و بوزرای بؽ جیاتی ئاڎی بی بە پاشا."
                },
                {
                    "verse": 34,
                    "text": "ئینجا وەختێ كە یوٙڤاڤ مەرد، حوشام، كە خەڵك‌و تؽمانیەكا بؽ، پؽسە پاشای یاگؽش گؽرتۆ و جیای ئاڎی حوكمڕانیش كەرد."
                },
                {
                    "verse": 35,
                    "text": "ئینجا كە حوشام مەرد، ھەدەدو كوڕو بەدەدی بی بە پاشا یاگؽشەنە، و میدیانیەكؽش بەزنێ جە خاك‌و موٙئابینە، و جیای ئاڎی حوكمڕانیش كەرد و نامؽ شارەكەیچش عەڤیت بؽ."
                },
                {
                    "verse": 36,
                    "text": "و ئینجا وەختێ كە ھەدەد مەرد، سەمڵە‌و خەڵك‌و مەسرؽقەی جیاتی ئاڎی حوكمڕانیش كەرد."
                },
                {
                    "verse": 37,
                    "text": "ئینجا وەختێ كە سەمڵە مەرد، شاوڵ‌و خەڵك‌و ڕەحوٙبوٙتی كە نزیك‌و قەراخ‌و ڕوٙخانەی بؽ، جیاتی ئاڎی حوكمڕانیش كەرد."
                },
                {
                    "verse": 38,
                    "text": "ئینجا وەختێ كە شاوڵ مەرد، بەعل حانان‌و كوڕ‌و عەكبوٙری جیاتی ئاڎی حوكمڕانیش كەرد."
                },
                {
                    "verse": 39,
                    "text": "ئینجا وەختێ بەعل حانان‌و كوڕو عەكبوٙری مەرد، ھەدەد جیاتی ئاڎی حوكمڕانیش كەرد. و نامؽ شارەكەیچش پاو بؽ، و ژەنەكؽچش مھتابؽڵە بؽ و كناچؽ ماترؽد‌و كناچؽ مؽزەھابی بؽ."
                },
                {
                    "verse": 40,
                    "text": "ئیسەیچ ئینؽ نامؽ بەگەكاو عیسوٙینؽ، بەپاو عەشرەتیشا و یاگؽشا و نامؽشا: تیمنەع بەگ و عەلڤا بەگ و یەتیت بەگ،"
                },
                {
                    "verse": 41,
                    "text": "ئەھوٙلیبامە بەگ و ئؽڵە بەگ و پینوٙن بەگ،"
                },
                {
                    "verse": 42,
                    "text": "قەنەز بەگ و تؽمان بەگ و مؽبسار بەگ،"
                },
                {
                    "verse": 43,
                    "text": "مەگدؽڵ بەگ و عیرام بەگ، ئینؽ بەگەكاو ئەدوٙمی بؽنؽ، بەپاو یاگؽ ئەوانیشتەبیەیشا چا خاكەنە كە دەسشا گؽرتە بؽ سەرەرە، ئینەیچ ئا عیسوٙ بؽ كە تاتەو ئەدوٙمیەكا بؽ."
                }
            ]
        },
        {
            "chapter": 37,
            "audio_link": "https://media.ipsapps.org/hac/hac-audio/GEN_037.mp3",
            "verses": [
                {
                    "verse": 1,
                    "text": "ئیسەیچ یاقوب چا خاكەنە ژیوا خاك‌و كەنعانی ئا خاكە كە تاتەش چەنەش ئاوارە بی."
                },
                {
                    "verse": 2,
                    "text": "و ئینەیچە توٙمارو ژیوای خانەواڎەو یاقوبیا. یوٙسف كە ھەرزەكارێوە حەڤە ساڵان بؽ چەنی برایەكاش و كوڕەكاو بیلھەی و زیڵفەی كە كارەكەرؽ تاتەیش بؽنؽ، چەمڎاری گەلە و گوٙسفەنڎەكەو تاتەیش كەرؽ. خەبەرێوە ناوەشش دا بە تاتەیش جەبارەو برایەكاشۆ كە چؽش كەرؽنؽ ."
                },
                {
                    "verse": 3,
                    "text": "و ئیسەیچ ئیسرائیل یوٙسفی كوڕش فرەتەر وەشش گەرەك بؽ جە كوڕەكای تەریش. چونكە جە عومرو پیریشەنە پەیش پەیڎا بیەبؽ، و كەوایێوە درؽژ و ڕەنگا و ڕەنگش پەی دا بە وراستەی."
                },
                {
                    "verse": 4,
                    "text": "وەختێ برێكؽ یوٙسفی دیشا كە تاتەشا یوٙسفش جە گردیشا وەشتەرش گەرەكا، ھەرپۆچی برێكؽش قینیشا چەنە ھوٙرگؽرت و نەتاوؽنؽ بەبؽ قینی قسؽش چەنی كەرا."
                },
                {
                    "verse": 5,
                    "text": "جارێشا یوٙسف وەرمێوەش وینا و گؽڵناشۆ پەی برایەكاش، ئیتر ئاڎؽ زیاتەر قینیشا چەنە ھوٙرگؽرت."
                },
                {
                    "verse": 6,
                    "text": "و پەنەش واتؽ: (تكاتا وەنە كەرو گوٙش گؽردؽ پەی ئی ورمەیە كە دیەنم،"
                },
                {
                    "verse": 7,
                    "text": "(و جە وەرمەكەمەنە، ئؽمە گردما پؽوەرە دلؽ جاڕە خەلەكانە خەریكؽ مڵوە بەستەی بؽنمؽ، كتوپڕ مڵوەكەو من ڕاس بیۆ و بە قنجی مدرارە و گردو مڵوەكاو شمەیچ دۆرو مڵوەكە‌و منشا دا و لوێ چوٙكەرە پەی مڵوەكەو من.)"
                },
                {
                    "verse": 8,
                    "text": "و ئینجا برێكؽش پەنەشا واڎ: (ئایا بەڕاسی لاتۆ پاسەن بی بە پاشا و فەرمان ڕەواییما كەری؟) ھەرپۆچی فرە قینیشا ھوٙرئؽستە چەنەش، وەرو خاترە‌و وەرمەكەیش و ئانەیچ كە پەیش گؽڵنێوە."
                },
                {
                    "verse": 9,
                    "text": "و جارێ تەر یوٙسف وەرمێوە تەرش وینا و گؽڵناشۆ پەی برایەكاش و واتش: (بڎیەیدؽ وەرمێ تەرم دیەن و وەرمەكەمەنە، دیم كە وەرەتاو و مانگە و یانڎزە ھەسارؽ لوؽنؽ چوٙكەرە پەیم.)"
                },
                {
                    "verse": 10,
                    "text": "و ئینەشە پەی تاتەیش و برایەكاش گؽڵناوە، و تاتەیچش سەركوٙنەش كەرد و واتش پەنە: (ئینە چە جوٙرە وەرمێوەن كە توٙ دیەنڎ؟ ئایا بەڕاسی من و ئەڎات و برێكؽڎ بەیمؽ و بلمؽ چوٙكەرە پەی توٙ؟)"
                },
                {
                    "verse": 11,
                    "text": "و برێكؽش بەخؽڵیشا پەنە بەرد، بەڵام تاتەش ھەڵای یەكبین ویرؽ جە قسەكاو یوٙسفی كەرؽوە ."
                },
                {
                    "verse": 12,
                    "text": "و ئینجا ڕوێشا برێكؽش لوێ پەی لەوەڕنای گەلە و گوٙسفەنڎەكەو تاتەیشا جە نزیك‌و شەكیمینە."
                },
                {
                    "verse": 13,
                    "text": "و ئیسرائیل بە یوٙسفیش واڎ: (برێكؽڎ جەنزیك‌و شەكیمینە خەریكؽ لەوەڕنای گەلە و گوٙسفەنڎینؽ بوٙ با كیانوڎ پەی لایشا.) و یوٙسفیچ واتش: (بەڵؽ ئاماڎەنا.)"
                },
                {
                    "verse": 14,
                    "text": "و تاتەش پەنەش واڎ: (لوە و بزانە ئایا برێكؽت و گەلە و گوٙسفەنڎەكە سڵامەتؽنؽ و بوٙرێ و خەبەرم پەی بارۆ.) ھەرپۆچی جە دوٙڵەو حیبروٙنیۆ ئاڎش كیاست و یوٙسفیچ یاوا شەكیم."
                },
                {
                    "verse": 15,
                    "text": "و وەختێ یوٙسف یاوا شەكیم پیێوە ئؽستشۆ كە گؽڵایگؽڵؽ دلؽ جاڕە خەلەكارە، ھەرپۆچی پیاكە چەنەش پەرسا و واتش پەنە: (شوٙنەو چؽشیرە گؽڵی؟)"
                },
                {
                    "verse": 16,
                    "text": "و ئاڎیچ جوابش داوە و واتش: (شوٙنە‌و برایەكامەرە گؽڵو كە گەلە و گوٙسفەنڎ لەوەڕنا، تكاڎ وەنەكەرو، ئایا تاوی پەنەم واچی ئاڎؽ ئینێ چكوٙ؟)"
                },
                {
                    "verse": 17,
                    "text": "و پیاكە واتش: (كوچێ چێوەڵتەر ئؽگەشا جیائاست چونكە گوٙشم چەنەشا بؽ واچؽنؽ: [با بلمؽ پەی دوٙشانی.]) ھەرپۆچی یوٙسف لوا شوٙنەو برایەكاشەرە و ئاڎؽش ئؽستؽوە جه دوٙشان."
                },
                {
                    "verse": 18,
                    "text": "بەڵام دورۆ برێكؽ یوٙسفی ئاڎشا دی، و وەڵؽ ئانەینە یوٙسف یاووٙ لاشا، ئاڎؽ نەخشێوەشا متەرە پەی ئانەی یوٙسفی كوشا."
                },
                {
                    "verse": 19,
                    "text": "و بە یوٙترینیشا واڎ: (ئانا وەرم وینەكە ئاما!"
                },
                {
                    "verse": 20,
                    "text": "ھەرپۆچی بەیدؽ با كوشمؽش و لاشەكەیچش فڕە دەیمؽ دلؽ یوە چی بیرا، و ماچمؽ: [گیانڎارێوە دڕنڎەی واردەن.] ئینجا با بزانمؽ سەرئەنجام‌و وەرمەكاش چؽششا سەرمێ.)"
                },
                {
                    "verse": 21,
                    "text": "بەڵام ڕەئوبؽن گوٙشش جە قسەكاشاوە بؽ و ڕزگارش كەرد دەسشاوە و واتش: (با نەكوشمؽش.)"
                },
                {
                    "verse": 22,
                    "text": "و ھەرپاسە پەنەیچش واتؽ: (با ونیش نەمجمؽ و با فڕەش دەیمؽ دلؽ ئی بیرؽ كە ئینا چوٙڵەوانینە.) ڕەئوبؽن ئینەشە واڎ بە مەخسەڎو ئانەی كە ڕزگارش كەروٙ چاڎیشا و گؽڵنوٙشۆ پەی لاو تاتەیش."
                },
                {
                    "verse": 23,
                    "text": "ھەرپۆچی ئانەبؽ وەختێ یوٙسف یاوا لاو برایەكاش، ئاڎیچؽ یوٙسفشا ڕوت كەردۆ و ئا كەوا درؽژ‌ و ڕەنگا و ڕەنگە كە وەرشەنە بؽ، وەتشا پوٙرەشەرە."
                },
                {
                    "verse": 24,
                    "text": "ئینجا بەردشا و فڕەشا دا دلؽ بیرێوە بەڵام بیرەكؽ ئاویش چەنە نەبؽ."
                },
                {
                    "verse": 25,
                    "text": "وەختێ نان وەرؽنؽ، سەرەشا ھوٙربڕی و دیشا كە قافڵێوە ئیسماعیلیەكا جە گەلعادۆ مایمێ و حوشترەكؽشا باركریێنؽ جە بەھارات و نەبات و كەتیرە و بەنیازؽ بؽنؽ ئی چؽوا بەرا سەرەوچؽر پەی میسری."
                },
                {
                    "verse": 26,
                    "text": "و یەھودا بە برایەكاش واتش: (چە قازانجێوەما دەسگنوٙ ئەگەر براكەیما كوشمؽ و ونە‌كؽش شارمێ."
                },
                {
                    "verse": 27,
                    "text": "دەی بەیدؽ با ورەشمؽش بە ئیسماعلیەكا‌ و، بەڵام دەسش پەی نەبەرمؽ، چونكە برامانە و جە ون و گوٙشتیمانە.) و ئاڎیچؽ گوٙششا چەنە گؽرت."
                },
                {
                    "verse": 28,
                    "text": "وەختێ بازێ جە بازرگانە میدیانیەكا چاگەوە ڕەڎؽ بیؽ، ئیتر برێكؽ یوٙسفی نزیكؽ بیؽوە و یوٙسفشا چاڵەكؽنە ئاورد بەرۆ و ورەتشا بە ئیسماعیلەكا بە ویس پارچؽ زیو و ئیسماعیلیەكؽچ یوٙسفشا بەرد پەی میسری."
                },
                {
                    "verse": 29,
                    "text": "وەختێ ڕەئوبؽن گؽڵاوە پەی سەرو بیرەكؽ، دیش یوسف بیرەكؽنە نەمەنەن، ھەرپۆچی خەفە‌تیؽنە یؽخەكؽ وؽش دڕیەشەرە."
                },
                {
                    "verse": 30,
                    "text": "و ئینجا گؽڵاوە پەی لاو براڵەكاش و واتش: (كوڕەكه نیا چا و ئیسە من پەی كوٙگەی بلو؟)"
                },
                {
                    "verse": 31,
                    "text": "ھەرپۆچی گؽسكێوەشا ئاورد و سەرەشا بڕی و كەواكەو یوٙسفیشا ھوٙركؽشت جە ونەو گؽسكەكەی."
                },
                {
                    "verse": 32,
                    "text": "و كەوا درؽژە ڕەنگا و ڕەنگەكەشا بەردۆ پەی لاو تاتەیشا و واتشا پەنە: (ئؽمە ئینەما ئؽستەنۆ، وشكنەش و بزانە ئینە كەواو كوڕەكەیتا یان نا؟)"
                },
                {
                    "verse": 33,
                    "text": "و ئاڎیچ ئەشناساشۆ و واتش: (بەڵێ ئینە كەواو كوڕەكەیما، و ئاژەڵێوە دڕنڎەی واردەن و بە دڵنیایی یوسف پارچە پارچە كریان.)"
                },
                {
                    "verse": 34,
                    "text": "ھەرپۆچی یاقوبیچ جلەكؽ وەریش دڕیؽشەرە و گونڎی وشینش كەردەنە و پەی ماوەو چنڎ ڕوێوە فرەی شیوەنش كەرد پەی كوڕەكەیش."
                },
                {
                    "verse": 35,
                    "text": "ئینجا گردو كوڕ و كناچەكاش ھوٙرئؽستؽ و ئامێ پەی لایش پەی ئانەی دڵ وەشیش بڎاوە، بەڵام ئاڎ ڕازی نەبی كە دڵ وەشیش دریوٙوە، و واتش: (نەخێر، من ئی خەم و خەفەتیمە بەرو چؽرو خاكی چەنی وؽم.) ھەرپۆچی داش پرمەو گرەوای پەی كوڕەكەیش."
                },
                {
                    "verse": 36,
                    "text": "و ھەرپاسە بازرگانە میدیانیەكؽ میسرەنە یوٙسفشا ورەت بە فوٙتیفاری، كە سەرپەل‌و ئؽشكگؽرەكاو یانەو فؽرعەونی بؽ."
                }
            ]
        },
        {
            "chapter": 38,
            "audio_link": "https://media.ipsapps.org/hac/hac-audio/GEN_038.mp3",
            "verses": [
                {
                    "verse": 1,
                    "text": "ئیتر ئانە بؽ یەھودا جە لاو برایەكاشۆ وەستەرە و ئاما پەی لاو پیێوە عەدوٙلامی كە نامؽش حیرە بؽ، و چاگە ئەوانیشتە بی."
                },
                {
                    "verse": 2,
                    "text": "و چاگە یەھودا چەمش كۆڎ بە كناچؽ پیێوە كەنعانی كە پیاكە نامؽش شوەع بؽ، و چەنیش وت و كەردەش بە ژەنەو وؽش."
                },
                {
                    "verse": 3,
                    "text": "ھەرپۆچی ئاڎە لەمەش پەڕەبیە و كوڕێوەش بی، و یەھودا نامؽش نیا عؽر."
                },
                {
                    "verse": 4,
                    "text": "و جارێوە تەر لەمەش پەڕەبیە و كوڕێوە تەرش بی و نامؽش نیا ئوٙنان."
                },
                {
                    "verse": 5,
                    "text": "و دیسان لەمەش پەڕەبیۆ و كوڕێوە تەرش بی و نامؽش نیا ساڵح. وەختێ جە كەزیبەنە بؽ، ئی كوڕەشە پەی پەیڎا بی."
                },
                {
                    "verse": 6,
                    "text": "ئیسەیچ یەھودا ژەنێوەش ئاوردە پەی عؽری كوڕە نوٙبەرەكەیش، كە نامؽش تامارە بؽ."
                },
                {
                    "verse": 7,
                    "text": "بەڵام عؽر كە كوڕە نوٙبەرەو یەھودای بؽ، وەرو دەم‌و یەھواینە فرە خراپەكار بؽ، ھەرپۆچی یەھوا دلؽشەنە بەرد."
                },
                {
                    "verse": 8,
                    "text": "ئینجا یەھودا بە ئوٙنانیش واڎ: (لوە پەی لاو ژەنەكؽ عؽری برایڎ و چەنیش بوسە و ھەق‌و ژەن‌ و مؽردایەتیش پەی بەگابارە و وەچە وزۆ پەی براكەیڎ.)"
                },
                {
                    "verse": 9,
                    "text": "بەڵام ئوٙنان زانؽ كە وەچەكؽ مەبا بە ھینؽ ئاڎی، ھەرپۆچی ھەروەختێ چەنی براژەنەكؽش جوٙت بیێ ئاوەكؽش نەكەرؽنە و مجؽش سەرو زەمینی، پەی ئانەی ھیچ وەچێوە نەوزوٙوە پەی براكەیش."
                },
                {
                    "verse": 10,
                    "text": "بەڵام ئانەی كە ئاڎی كەرد ھەرمانێوە فرە خراپە بؽ لاو یەھوایۆ، ھەرپۆچی یەھوا ئاڎیچش كوشت."
                },
                {
                    "verse": 11,
                    "text": "ئینجا یەھودا بە تامارؽ وەیوؽش واتش: (لوۆ پەی یانەو تاتەیڎ و چاگە مەنۆ بە بؽوەرژەنی تا ساڵحی كوڕم گۆرەبوٙ.) چونكە ویرؽش كەردێ و واتش: (نەوەكای ئؽڎیچ پؽسە‌ برایەكاش مروٙ.) ھەرپۆچی تامارەیچ لواوە پەی یانەو تاتەیش و چاگە مەنۆ."
                },
                {
                    "verse": 12,
                    "text": "دماو ماوێوە فرەی ژەنەكؽ یەھودای كە كناچؽ شوەعی بؽ مەردە، و وەختێ یەھودا خەم‌ و خەفەتەكەش سەرشی ھوٙروەست و كؽشیا ڕوەو شارو تؽمنەی، چەنی حیرەی ڕەفؽقیش كە عەدوٙلامی بؽ، پەی لاو ئا پیایا كە مەیەكاش بڕؽنؽوە."
                },
                {
                    "verse": 13,
                    "text": "و خەبەر دریا بە تامارؽ و پەنەش و‌چیا: (كە ئانا ھەسورەڎ مایمێ پەی تؽمنەی پەی بڕیەیۆ مەیەكاش.)"
                },
                {
                    "verse": 14,
                    "text": "ھەرپۆچی جلؽ بؽوەرژەنیش وەتؽ و تارێوەش دارە و وؽش پؽتەرە، و جە دلؽ دەروازەو عینیامینە نیشتەرە كە كۆتەبؽ سەرو ڕاو تؽمنەی، چونكە ئاڎە زانابؽش كە ساڵح گۆرەبیەن و ئؽڎەش مەدریوٙ پەنە كە بوٙ بە ژەنیش."
                },
                {
                    "verse": 15,
                    "text": "وەختێ یەھودا ئاڎەش وینا، ھەرچنڎە لەش ورەشەیچ نەبؽ بەڵام ئاڎ ئەرەجیاش لەش ورەشەنە، چونكە دەم‌و چەمش پوٙژنا‌بؽشەرە بە پەرچە."
                },
                {
                    "verse": 16,
                    "text": "ھەرپۆچی لاش‌دا سەرو ڕێكؽش و واتش: (تكاڎ وەنە كەرو بوٙ با چەنیڎ جوٙت بو.) چونكە نەزاناش كە ئاڎە وەیوەكؽشەنە، ئاڎیچە واتش: (چؽشم مڎەی پەنە، پەی ئانەی چەنیم جوٙت بی؟)"
                },
                {
                    "verse": 17,
                    "text": "ئاڎیچ واتش: (جە گەلە و گوٙسفەنڎەكەیم بزڵێوەڎ پەی كیانو.) ئاڎیچە واتش: (ئەی خاسا، بارمتێوەم مەڎەی پەنە تا بزڵەكەی كیانی؟)"
                },
                {
                    "verse": 18,
                    "text": "و واتش: (چؽشڎ دەو پەنە بە بارمتە؟) ئاڎیچە واتش: (موٙرەكؽڎ بە پەتەكؽشۆ و گوٙچانەكؽ دەسیڎ.) ھەرپۆچی ئاڎیچ ئینؽشە داپەنە و لوا و چەنیش جوٙت بی و ئاڎیچە دوەگیانە بیە."
                },
                {
                    "verse": 19,
                    "text": "ئینجا ھوٙرئؽستە و گؽڵاوە پەی یانەی و تارا و پەرچە و چؽوەكەش لابەرد و دیسان جلؽ بؽوەرژەنیش كەردؽناوە."
                },
                {
                    "verse": 20,
                    "text": "ئینجا یەھودا ڕەفؽقە عەدوٙلامیەكەیشەرە بزڵەكەش كیانا پەی ئانەی كە ‌بارمتەكەی چا ژەنؽ ھوٙرگؽروٙ‌وە كە دێبؽش پەنە، بەڵام ڕەفؽقە عەدوٙلامیەكه ژەنەكؽش نەئؽستۆ."
                },
                {
                    "verse": 21,
                    "text": "و پەرساش جە چنڎ پیێوە كە چاگە بؽنؽ و واتش: (ئەرؽ كوا یاگؽ ئا ژەنە لەش ورەشؽ كە سەرو ڕاو عینیامیۆ بؽ؟) ئاڎیچؽ واتشا: (ھەرگیز یاگؽ ژەنؽ لەش ورەشؽ چؽگە نەبیؽنە.)"
                },
                {
                    "verse": 22,
                    "text": "ھەرپۆچی گؽڵاوە پەی لاو یەھودای و واتش: (نەئؽستەمۆ و خەڵك‌و یاگەكؽچ واتشا: [ھەرگیز ژەنی لەش ورەشە چؽگە نەبیؽنە.])"
                },
                {
                    "verse": 23,
                    "text": "ئینجا یەھودا واتش: (با ئاڎە چؽوەكا ھوٙرگؽروٙوە پەی وؽش، نەوەكای لاو خەڵكیۆ ئابڕوما بشوٙ، ئانا من بزڵەكەم پەی كیاستە، كەچی توٙ نەتاواڎ بؽزیشۆ.)"
                },
                {
                    "verse": 24,
                    "text": "و ئانەبؽ نزیكەو دماو یەرؽ مانگا، خەبەر ئاما پەی یەھودای و وچیا: (تامارەی وەیوەڎ پؽسە لەش ورەشێوە ھورس و نیشت كەروٙ، و ئاڎە بە بوٙنە‌و لەش ورەشیۆ لەمەش پەڕەنە.) ھەرپۆچی یەھودایچ فەرمانەش دا: (باراش بەرۆ و سوٙچنیوٙ.)"
                },
                {
                    "verse": 25,
                    "text": "وەختێ ئاوردەشا بەرۆ، خەبەرش كیانا پەی ھەسورەیش و واتش: (من چا پیایە دوە گیانەنا كە ساحؽب‌و ئی گوٙچان و پەت و موٙرؽنە.) جا واتش: (خاس وشكنەش و بزانە ھینؽ كؽنؽ.)"
                },
                {
                    "verse": 26,
                    "text": "و یەھودا چؽوەكؽش ئەشناسێوە و واتش: (ئاڎە ڕاستەرەنە جە من، چونكە من ئاڎەم ناوردە پەی ساڵحی كوڕیم.) ئیتر ھەرپۆچی یەھودا جارێ تەر چەنیش نەوتۆ."
                },
                {
                    "verse": 27,
                    "text": "و پاسە ڕوەش دا وەختێ كۆتە سەرو زاڕوٙڵە بیەی و زاناش كە دوانێوە ئینا لەمەشەنە."
                },
                {
                    "verse": 28,
                    "text": "وەختێ كە زاڕوٙڵەكؽش بؽنؽ، یوٙ جە زاڕوٙڵەكا دەسش ئاوردش بەرۆ و مامانەكؽچ یەكسەر پەتێوە سورەش بەستە قوٙڵشەرە و واتش: (ئینەشا ئەوەڵ جار پەیڎا بی.)"
                },
                {
                    "verse": 29,
                    "text": "بەڵام پاسە ڕوەش دا دەسش بەردۆ دلؽ و براكەی تەرش پەیڎابی ئەوەڵ جار، و مامانەكؽ واتش: (ئینە چە جوٙرە پەیڎابیەیێوە بؽ كە بؽش بەڕاسی غەریبا!) ھەرپۆچی نامؽش نیا پؽرؽز."
                },
                {
                    "verse": 30,
                    "text": "دماو ئانەیچە براكەش ئاما بەرۆ، ئانەشا كە پەتە سورەكؽ قوڵشەنە بؽ، نامؽش نریا زارؽح."
                }
            ]
        },
        {
            "chapter": 39,
            "audio_link": "https://media.ipsapps.org/hac/hac-audio/GEN_039.mp3",
            "verses": [
                {
                    "verse": 1,
                    "text": "ئیتر یوٙسف بریا پەی میسری و چاگە ‌ پیێوە میسری كە نامؽش پوٙتیفار بؽ و پاسەوان‌و فیرعەونی بؽ چەمڎاری پاسەوانەكاو كوٙشكەو فؽرعەونی كەرؽ، یوٙسفش سانا جە ئیسماعیلیەكا كە ئاوردەبؽشا پەی میسری."
                },
                {
                    "verse": 2,
                    "text": "و یەھوا چەنی یوٙسفی بؽ و یوٙسفیچ گەنجێوە سەركەوتە بؽ و یانەو گۆرە میسریەكەیشەنە مەنۆ."
                },
                {
                    "verse": 3,
                    "text": "و گۆرەكەش دیش كە یەھوا ئینا چەنی یوٙسفی و جە ھەر ھەرمان و كارێوەنە كە یوٙسف كەرؽش سەرش وزؽ ."
                },
                {
                    "verse": 4,
                    "text": "ھەرپۆچی یوٙسف وەروچەماو پوٙتیفاریۆ پەسەنڎ بؽ و ئاڎیچ كەردش بە دەمڕاس‌و وؽش و ھەرچی مڵك و ماڵش بؽ، ئەسپاراش بە دەس‌و یوٙسفی."
                },
                {
                    "verse": 5,
                    "text": "چا وەختۆ كە پوٙتیفار یوٙسفش پەسینا و كەردش بە دەمڕاس‌و یانەكەیش و گردو ئا چؽوا كە بؽنؽش، و یەھوایچ وەرو خاترەو یوٙسفی، یانەو پوٙتیفاریش بەرەكەڎدارؽ كەردؽ و بەرەكەت‌و یەھوای مجیا مل‌و ئا گردو چؽوارە كە پوٙتیفار بؽنؽش جە یانەنە و جە دەر و دەشتەنە."
                },
                {
                    "verse": 6,
                    "text": "ھەرپۆچی پوٙتیفار ھەرچیێش بؽ جیاش ئاست و داش دەس‌و یوٙسفیۆ و ئاگاڎار‌و ھیچ چؽوێوە وؽش نەبؽ، بؽجگە ئا چاشتؽ كە وەرؽش و یوٙسفیچ ڕوخسارجوان‌ و وەش ئەندام بؽ."
                },
                {
                    "verse": 7,
                    "text": "و دماو گردو ئی چؽوا ژەنەو گۆرەكەیش چەمش بڕینە یوٙسفی و پەنەش واڎ: (بوٙ با پؽوەرە بوسمؽ.)"
                },
                {
                    "verse": 8,
                    "text": "و ئاڎ ڕەڎش كەردۆ و واتەش پەنە: (بڎیە! گۆرەكەم ھیچ نیگەران نیا چانەی كە ھەنش یانەكەشەنە، چونكە من ئینانؽ چێ و ئاڎ منش نیانارە كە چەمڎارو گردو ئا چؽوا بو كە ھەنؽش."
                },
                {
                    "verse": 9,
                    "text": "من گرد دەسەڵاتێوەم ھەن چی یانەنە ھەرپؽسە گۆرەكەیم كە ھەنش و ئاڎ منش جە ھیچ چؽوێوە نەگؽرتەناوە بؽجگە جە توٙ، چونكە توٙ ژەنەو ئاڎینی، ھەرپۆچی ئیساتؽ چەنی تاوو ئی ھەرمانە خراپؽ و ئی گوناحە گۆرەیە كەرو جە وەرانوەرو خوڎایۆ؟)"
                },
                {
                    "verse": 10,
                    "text": "ھەرچنڎە ئاڎە ڕوٙ بە ڕوٙ داوا كەرؽ جە یوٙسفی كە چەنیش بوسوٙ، بەڵام ئاڎ ڕەڎش كەردۆ و پابەنڎ نەبی بە داواكاریەكە‌و ئاڎ‌ؽوە و چەنیش جوٙت نەبی."
                },
                {
                    "verse": 11,
                    "text": "و ئانە بؽ ڕوێشا یوٙسف لوا یانە پەی ئانەی ھەرمان و كارەكاش كەروٙ و ھیچ خزمەڎ‌كارێوە نؽرینە نەبؽ چاگە."
                },
                {
                    "verse": 12,
                    "text": "و ئاڎە كەواكەو یوٙسفیش گؽرت و واتش: (بوٙ چەنیم بوسه!)‌ و یوٙسفیچ كەواكەش دەس‌و ئاڎؽوە جیا ئاست و ڕەما پەی جبەری."
                },
                {
                    "verse": 13,
                    "text": "وەختێ ئاڎە دیش كە یوٙسف كەواكەش دەس‌و ئاڎؽوە جیا ئاستەن و ڕەما پەی جبەری،"
                },
                {
                    "verse": 14,
                    "text": "ھەرپۆچی ئاڎە ھاوارش كەرد ئۆ خزمەڎ‌كاراو یانەكەیش و پەنەش واتؽ: (ئی پیا عیبرانیە كە پیاكەیم ئاوردەنۆ یانە سوكایەتیما پەنەكەروٙ، ئاڎ ئاما ژورەكەم و گەرەكش بؽ دەس درؽژیم كەروٙ سەر، بەڵام من تا تاوام قیژنام."
                },
                {
                    "verse": 15,
                    "text": "وەختێ دیش كە من قیژنام و ھاوارم چەنە بەرز بیۆ، ئیتر كەواكەش لاو منۆ جیا ئاست و وؽش ڕەما پەی جبەری.)"
                },
                {
                    "verse": 16,
                    "text": "ھەرپۆچی ئاڎیچە كەواكەو یوٙسفیش لاو وؽشۆ گلداوە تا مؽردەكەش گؽڵاوە پەی یانەی."
                },
                {
                    "verse": 17,
                    "text": "و ھەر ئا حیكایەتؽشە گؽڵناوە پەی مؽردەكەیش كە بە خزمەڎكارەكاش واتەبؽ و پەنەش واڎ: ئا خزمەڎكارە عیبرانیە كە توٙ ئاوردەنڎ ئؽگە، ئاما ژورەكەم و گەرەكش بؽ دەس درؽژیم كەروٙ سەر."
                },
                {
                    "verse": 18,
                    "text": "بەڵام وەختێ من ھاوارم كەرد و قیژنام ئاڎ كەواكەش لاو منۆ جیا ئاست و ڕەما پەی جبەری،"
                },
                {
                    "verse": 19,
                    "text": "وەختێ گۆرەكەش گوٙشش چی قسا بؽ كە ژەنەكؽش پەیش كەرؽ و واچؽ: (ئینە ئا گردو چؽوابؽنؽ كە خزمەڎكارەكەڎ پەنەش كەردانؽ.) ھەرپۆچی ئاڎیچ قینیش جوٙشیا."
                },
                {
                    "verse": 20,
                    "text": "ھەرپۆچی گوٙرەكەو یوٙسفی ئاڎش بەرد و وستش حەبسخانە و چاگە حەبسش كەرد، چا یاگؽنە كە حەبسەكؽ فؽرعەونی چاگە گلدریؽنؽوە و ئیتر چاگە مەنۆ."
                },
                {
                    "verse": 21,
                    "text": "بەڵام یەھوا چەنی یوٙسفی بؽ و مؽھرەبانی وؽش بەخشاش بە یوٙسفی و ئاڎیچ وەروچەما‌و سەروٙك‌و حەبسخانەكەیۆ پەسەنڎ بؽ."
                },
                {
                    "verse": 22,
                    "text": "و سەروٙك‌و حەبسخانەكەی یوٙسفش كەرد بە چەمڎارو گردو حەبسیەكا و گردو ئا چؽوا كە ئاڎؽ كەرؽنؽشا ."
                },
                {
                    "verse": 23,
                    "text": "ھەرپۆچی سەروٙك‌و حەبسخانەكەی نیگەران و ھیچ چؽوێ چا چؽوا نەبؽ كە چؽرو دەساو یوٙسفینە بؽنؽ، چونكە یەھوا چەنی یوٙسفی بؽ و جە ھەرھەرمان و كارێوەنە كە یوٙسف كەرؽش یەھوا سەرش وزؽ."
                }
            ]
        },
        {
            "chapter": 40,
            "audio_link": "https://media.ipsapps.org/hac/hac-audio/GEN_040.mp3",
            "verses": [
                {
                    "verse": 1,
                    "text": "و ئیسەیچ ئانە بؽ دماو گردو ئا چؽوا كە ڕوەشادا، سەروٙك‌و ساقیەكا و سەر‌وٙك‌و نانەواچیەكاو فؽرعەونی سوكایەتیشا كەرد بە فؽرعەونی ."
                },
                {
                    "verse": 2,
                    "text": "و فؽرعەونیچ قینیش جوٙشیا جە دوە ھەرمانبە‌رەكاش، كە سەروٙك‌و ساقیەكا‌ و سەروٙك‌و نانەواچیەكا بؽنؽ."
                },
                {
                    "verse": 3,
                    "text": "ھەرپۆچی ئاڎؽش حەبسؽ كەردؽ جە حەبسخانەو سەروٙك‌و حەبسخانەكەینە، چا یاگؽنە كە یوٙسف چەنەش حەبسكریابؽ."
                },
                {
                    "verse": 4,
                    "text": "و سەروٙك‌و حەبسخانەكەیچ یوٙسفش دەسنیشان كەرد پؽسە چەمڎاری سەرشاوە و ئاڎیچ خزمەتش كەردؽ، و ئاڎیچؽچ پەی ماوێوە فرەی چاگە مەنؽوە."
                },
                {
                    "verse": 5,
                    "text": "شەوێشا چاگە جە حەبسخانەكەنە سەروٙك‌و ساقیەكا و سەروٙك‌و نانەواچیەكاو پاشاو میسری كە حەبسخانەنەبؽنؽ، ھەردویشا چا شەوەنە وەرمشا دی كە وەرم‌و ھەریوٙیشا ماناو وؽش بؽش."
                },
                {
                    "verse": 6,
                    "text": "بەیانی وەختێ یوٙسف ئاما لاشا، دیؽش كە ئاڎؽ بؽتاقەتؽنؽ ."
                },
                {
                    "verse": 7,
                    "text": "ھەرپۆچی پەرساش جە دوە ھەرمانبەرەكاو فؽرعەونی كە چەنیش بؽنؽ جە حەبسخانەكەو گۆرەكەیشەنە و واتش: (ئەرؽ پەی چؽشی ئاروٙ بؽتاقەتؽندؽ؟)"
                },
                {
                    "verse": 8,
                    "text": "و ئاڎیچؽ جوابشاداوە و واتشا: (ئؽمە ھەریوٙ وەرمێوەما دیەن، و كەسیچ نیا چؽگە پەیما شیكەروٙوە.) و یوٙسفیچ پەنەش واتؽ: (ئایا شیكەردەیۆ وەرمی ھین‌و خوڎای نیا؟ ماڎام پاسەن پەیم گؽڵندێ.)"
                },
                {
                    "verse": 9,
                    "text": "ھەرپۆچی سەروٙك‌و ساقیەكا وەرمەكەش گؽڵناشۆ پەی یوٙسفی و واتش پەنە: (وەرمەكەمەنە درەختێوە مؽوؽ وەرو دەمیمەنە بؽ."
                },
                {
                    "verse": 10,
                    "text": "و پۆ درەخت‌و مؽوەكؽوە یەرؽ لەقؽش پۆوە بؽنؽ و یەكسەر گوٙپیتەشا كەرد و گەڵاشا كەرد و ھەوشە ھەنگوری یاوێشا ئاوردە بەرھەم."
                },
                {
                    "verse": 11,
                    "text": "و پیاڵەكەو فؽرعەونیچم دەسۆبؽ و ھەوشە ھەنگورەكؽم ئاوردؽ و فشارێم دلؽ پیاڵەكەیش و پیاڵەكەم داوە دەس‌و فؽرعەونی.)"
                },
                {
                    "verse": 12,
                    "text": "و یوٙسفیچ پەنەش واڎ: ئینە شیكەردەیۆكەشا: (یەره لەقەكە یەرؽ ڕوؽنؽ،"
                },
                {
                    "verse": 13,
                    "text": "یەرؽ ڕوؽتەر فؽرعەون سەرنجە وزوٙ سەرو توٙ و گؽڵنوٙتۆ پەی یاگەكؽ وؽت و توٙیچ ھەرپؽسە جارانی پیاڵەكەش مڎەیۆ دەس ھەرچەنی وەڵتەرؽ ساقیش بؽنی."
                },
                {
                    "verse": 14,
                    "text": "بەڵام تكاڎ وەنەكەرو منڎ ویرنەشو وەختێ ژیوایڎ ملوٙ ڕوەو وەشی، مؽھرەبانی وؽڎ نیشانەم دە و لاو فؽرعەونیۆ باسم كەرە و یارمەتیم دە بەشكیم چی حەبسخانەنە بەو بەرۆ،"
                },
                {
                    "verse": 15,
                    "text": "و جە ڕاسینە من جە خاك‌و عیبرانیەكاوە ئەڕفانیانا و تەنانەڎ چؽگەیچ، جە خاك‌و میسرینە، ھیچ خراپێوەم نەكەردەن تاوەكو وزیەو حەبسخانە."
                },
                {
                    "verse": 16,
                    "text": "وەختێ سەروٙك‌و نانەواچیەكا دیش كە یوٙسف بەجوانی وەرمەكەش شیكەردۆ پەی سەروٙك‌و ساقیەكا، ھەرپۆچی ئاڎیچ بە یوٙسفیش واڎ: (منیچ وەرمەكەمەنە یەرؽ نانەشانؽ نانی چەرمە سەرو سەرەیمۆ بؽ."
                },
                {
                    "verse": 17,
                    "text": "جە دلؽ نانەشانؽ سەرینؽنە كە سەرو سەرەیمۆ بؽ، گرد جوٙرە كؽك‌ و شیرینیێوەش چەنە بؽ كە نانەواچیەكا دروس كەردەبؽ پەی فؽرعەونی، بەڵام باڵدارؽ چەنەش وەرؽنؽ.)"
                },
                {
                    "verse": 18,
                    "text": "ئینجا یوٙسفیچ جوابش داوە و واتش: ئینە شیكەردەیۆكەشا: (یەرە نانەشانەكؽ، یەرؽ ڕوؽنؽ،"
                },
                {
                    "verse": 19,
                    "text": "و یەرؽ ڕوؽ تەر، فؽرعەون سەرەڎ جە لاشەیڎ جیاكەروٙوە و لاشەكەیچڎ پۆ دارێوە ھوٙرواسوٙ و باڵدارەكؽچ گوٙشتەكەیڎ وەرا.)"
                },
                {
                    "verse": 20,
                    "text": "ھەرپۆچی جە ڕوٙی یەرەمینەنە كە ڕوٙو پەیڎابیەی فؽرعەونی بؽ، فؽرعەون خوانێوە گۆرؽش ڕؽكە وستە پەی كاربەدەسەكاش و سەرنجەش وستە سەرو سەروٙك‌و ساقیەكا و سەروٙك‌و نانەواچیەكا وەرو چەماو دارودەسەكەیشۆ."
                },
                {
                    "verse": 21,
                    "text": "و سەروٙك‌و ساقیەكاش گؽڵناوە پەی ھەرمانؽ وەڵینؽش و ھەرپۆچی ئاڎیچ جارێتەر پیاڵەش داوە دەس‌و فؽرعەونی،"
                },
                {
                    "verse": 22,
                    "text": "بەڵام سەروٙك‌و نانەواچیەكاش كەرد دارەرە ھەرپا جوٙرە كە یوٙسف پەیش شیكەردؽبؽنؽوە،"
                },
                {
                    "verse": 23,
                    "text": "بەڵام سەروٙك‌و ساقیەكا یوٙسفش ناماوە ویر و بەڵكو جە ویرش شیۆ."
                }
            ]
        },
        {
            "chapter": 41,
            "audio_link": "https://media.ipsapps.org/hac/hac-audio/GEN_041.mp3",
            "verses": [
                {
                    "verse": 1,
                    "text": "و ئانە بؽ وەختێ كە ئا دوە ساڵە ویەرد، فؽرعەون‌و پاشا‌و میسری وەرمێوەش وینا، و وەرمەكەشەنە دیش كە ئینا لاو قەراخ‌و ڕوٙخانەو نیلینە مدرانەرە،"
                },
                {
                    "verse": 2,
                    "text": "و دیش كە حۆڎ گاوؽ ڕوخسار جوانؽ و گوٙشتنؽ جە ڕوٙخانەو نیلیۆ ئامێ بەرۆ و دەسشاكەرد لەوەڕیای."
                },
                {
                    "verse": 3,
                    "text": "ئینجا شوٙنەو ئاڎیشارە دیش كە حۆڎ گاوؽ تەرؽ جە ڕوٙخانەكۆ ئامێ بەرۆ و ڕوخسارشا ناشیرین و لەڕؽ بؽنؽ و جە قەراخ‌و ڕوٙخانەكەینە پاڵ‌و گاوەكای تەرینە مدرێ،"
                },
                {
                    "verse": 4,
                    "text": "حۆڎ گاوە لەڕ و ناشیرینەكؽ، حۆڎ گاوە جوان و گوٙشتنەكؽشا واردؽ، و ئینجا فؽرعەون وەرمەكەشەنە چڵاكیارە،"
                },
                {
                    "verse": 5,
                    "text": "دیسان وەرمش كۆتۆ پوٙرەو پەی دوەم جاری وەرمش وینا وەرمەكەشەنە دیش كە خۆڎ گوڵەگەنمؽ پۆ لەقێوە یاوێ پەنە و پەڕؽ بؽنؽ جە دانە،"
                },
                {
                    "verse": 6,
                    "text": "ئینجا دیش كە حۆڎ گوڵەگەنمؽ تەر كە سیس و لاوازؽ بیؽبؽنؽ بە گڕەو گەرمای شوٙنەو ئاڎیشارە سەرەشا بەرئاورد."
                },
                {
                    "verse": 7,
                    "text": "و حۆڎ گوڵەگەنمە سیس‌ و لاوازەكؽ، حۆڎ گوڵە گەنمە جوان و پەڕ جە دانەكؽشا قوتؽ دێ و ئینجا فؽرعەون وەرمەكەشەنە چڵاكیارە."
                },
                {
                    "verse": 8,
                    "text": "بەیانیەكەش فؽرعەون فرە بؽتاقەت بؽ، ھەرپۆچی كیاناش شوٙنەو گردو سؽحربازەكا و گردو پیا ژیرەكا‌و میسریرە و وەرمەكؽش پەی گؽڵنێوە و بەڵام ھیچكامشا نەتاواشا وەرمەكاش پەی شیكەراوە،"
                },
                {
                    "verse": 9,
                    "text": "ئینجا سەروٙك‌و ساقیەكا قسؽش كەردە چەنی فؽرعەنی و واتش: (ئاروٙ غەڵەتەكؽ وؽمم ویرگناوە."
                },
                {
                    "verse": 10,
                    "text": "ڕوێشا فؽرعەون فرە توڕەبی وەنەو خزمەڎكارەكاش ھەرپۆچی من و سەروٙك‌و نانەواچیەكاش حەبسؽ كەردیمؽ جە حەبسخانە‌و سەروٙك‌و پاسەوانەكانە،"
                },
                {
                    "verse": 11,
                    "text": "شەوێشا ھەردویما وەرمێما دی و وەرم‌و ھەریوٙیما جە وەرم‌و ئەوی تەریما شیكەردەیۆی جیاوازش بؽ،"
                },
                {
                    "verse": 12,
                    "text": "و چاگە گەنجێوە عیبرانیما چەنی بؽ كە خزمەڎكار‌و سەروٙك‌و پاسەوانەكا بؽ، و ئؽمە وەرمەكؽ وؽما گؽڵنێوە پەیش و ئاڎیچ وەرمەكؽش پەی شیكەردیمؽوە ھەریوٙما بە گوؽرە‌و وەرم‌و وؽش،"
                },
                {
                    "verse": 13,
                    "text": "ھەر ڕؽك پا جوٙرە ڕوەشدا كە ئاڎی واتە بؽ: (من گؽڵانؽوە پەی یاگەكؽ وؽم‌ و سەروٙك‌و نانەواچیەكایچ ھوٙرواسیا دارەرە.)"
                },
                {
                    "verse": 14,
                    "text": "ھەرپۆچی فؽرعەون كیاناش شوٙنەو یوٙسفیرە و ئاڎیچؽ دەم‌ودەس لوێ‌ و حەبسخانەنە یوٙسفشا بەرئاورد، و یوٙسفیچ ڕیشش تاشتش و جلؽش واڕێ و ئاما وەرو دەم‌و فؽرعەونی،"
                },
                {
                    "verse": 15,
                    "text": "و فؽرعەون بە یوٙسفیش واڎ: (وەرمێوەم وینان و كەس نیا شیش كەروٙوە و بەڵام ئانەیچمە ژنەویەن و پەنەم وچیان كە توٙ ھەروەختێ ھەروەرمێوە بژنەوی، تاوی شیشكەریۆ.)"
                },
                {
                    "verse": 16,
                    "text": "و یوٙسف جواب‌و فؽرعەونیش داوە و واتش: (ئینە دەسەڵات‌و من نیا، بەڵكو ئانە خوڎان كە جوابێوە پەسەنڎ مڎوٙ بە فؽرعەونی.)"
                },
                {
                    "verse": 17,
                    "text": "ھەرپۆچی فؽرعەون بە یوٙسفیش واڎ: (وەرمەكەمەنە، جە قەراخ‌و ڕوٙخانە‌و نیلینە مدرابؽنارە،"
                },
                {
                    "verse": 18,
                    "text": "و دیم ئانا حۆڎ گاوؽ ڕوخسار جوانؽ و گوٙشتنؽ جە ڕوٙخانەكەنە ئامێ بەرۆ و لوێ دلؽ زەلەكەی و دەسشا كەرد لەوەڕیای،"
                },
                {
                    "verse": 19,
                    "text": "و ئینجا شوٙنەو ئاڎیشارە، حۆڎ گاوؽ لەڕ و لاوازؽ و ڕوخسار ناشرینؽ ڕوٙخانەكەنە ئامێ بەرۆ، ئانە لەڕ و لاواز و ناشرینتەرین گاوؽ بؽنؽ كە جە گردو عومریمەنە میسرەنە وینێبؽنؽم،"
                },
                {
                    "verse": 20,
                    "text": "و حۆڎ گاوە لەڕ و لاواز و ناشیرینەكؽ حۆڎ گاوە ڕوخسار جوان و گوٙشتنەكؽشا واردؽ،"
                },
                {
                    "verse": 21,
                    "text": "بەڵام وەختێ ئاڎؽشا واردؽ، كەس نەزانؽ كە ئی ھەرمانؽ ئاڎیشا كەردؽنە، چونكە ھەر پؽسە ئەوەڵجاری ڕوخسارشا ناشرین و لەڕ و لاوازؽ بؽنؽ، ئینجا منیچ ھایم بیۆ."
                },
                {
                    "verse": 22,
                    "text": "و وەرمەكەمەنە، دیم حۆڎ گوڵەگەنمؽ كە پەڕؽ بؽنؽ جە دانە سەرو لەقێوە زیێبؽنؽ،"
                },
                {
                    "verse": 23,
                    "text": "و دماو ئاڎیشاوە دیم كە حۆڎ گوڵە گەنمؽ سیسؽ و لەڕ و لاوازؽ كە گڕەو گەرمای بەردؽبؽنؽ شوٙنیشارە، زیێ."
                },
                {
                    "verse": 24,
                    "text": "و حۆڎ گوڵەگەنمە سیس و لەڕ و لاوازەكؽ، حۆڎ گوڵەگەنمە پەڕ جە دانەكؽشا قوتؽ دێ و ئینەمە گؽڵناوە پەی ساحؽرەكا، بەڵام ھیچكام چاڎیشا نەتاواشا پەیم شیكەراوە.)"
                },
                {
                    "verse": 25,
                    "text": "ئینجا یوٙسف بە فؽرعەونیش واڎ: (وەرمەكؽ فؽرعەونی مانێوەشاھەنە، خوڎا ئانەش نیشانەو فؽرعەونی دان كە خەریكا كەروٙش،"
                },
                {
                    "verse": 26,
                    "text": "ھەردوی وەرمەكؽڎ مانێوەشا ھەنە، حۆڎ گاوە ڕوخسارجوانەكؽ حۆڎ ساڵؽنؽ، و حۆڎ گوڵە گەنمە پەڕ جە دانەكؽچ ھەرحۆڎ ساڵؽنؽ،"
                },
                {
                    "verse": 27,
                    "text": "و حۆڎ گاوە لەڕ و لاوەزەكؽ كە شوٙنەو ئاڎیشارە ئامێ بەرۆ، حۆڎ ساڵؽنؽ و حۆڎ گوڵە گەنمە سیس و لەڕ و لاوازەكؽ، كە گڕەو گەرمای بەردؽبؽنؽ، حۆڎ ساڵؽ گرانی و ئاورایی مرمانا."
                },
                {
                    "verse": 28,
                    "text": "ئینە ئانەنە كە بە فؽرعەونیم واتەن، خوڎا ئانەشە نیشانە‌و فؽرعەونی دان كە گەرەكشا كەروٙش."
                },
                {
                    "verse": 29,
                    "text": "بڎیە! ئانا حۆڎ ساڵؽ گۆرؽ پەڕ جە تؽر و تەسەلی مێ مل‌و گردو خاك‌و میسریرە،"
                },
                {
                    "verse": 30,
                    "text": "بەڵام شوٙنەو ئانەیرە حۆڎ ساڵؽ گرانی‌ و وشكەساڵی مێ، و گردو ساڵە تؽروتەسەلەكا ویرمشاوە، چونكە گرانی‌ و وشكەساڵیەكە زەمین‌و میسری فوٙتنوٙ،"
                },
                {
                    "verse": 31,
                    "text": "ھەرپۆچی ژیوای تؽر و تەسەلی بە تەمامەتی ویرمشوٙوە، چونكە ئا وشكەساڵی‌ و گرانیەی كە مێ مل‌و خاكەكەیرە فرە سەخت و قورس بوٙ،"
                },
                {
                    "verse": 32,
                    "text": "و ئیسەیچ وەرمەكە دوؽ جارؽ دوبارەكریانۆ پەی فؽرعەونی چونكە ھەرمانەكؽ جە لاو خوڎایۆ فەرمانەش پەنە كریێنە و خوڎا پی زوانە پەلەش وەنە كەروٙ،"
                },
                {
                    "verse": 33,
                    "text": "ھەرپۆچی با فؽرعەون گؽڵوٙ شوٙنەو پیێوە دانا و ورد وینیرە و كەروٙش بە چەمڎار سەرو خاك‌و میسریۆ،"
                },
                {
                    "verse": 34,
                    "text": "با فؽرعەون وؽش ئینەیە كەروٙ و چنڎ چەمڎارێوە ھوٙرچنوٙ و كەروٙشا بە چەمڎارؽ سەرو خاكەكەیۆ، پەی كوٙكەردەیۆ و ھوٙرگؽرتەی بەشێوە جە پەنج بەشا چا گەنم‌ و خەلەیە كە جە میسرەنە درەوە كریان جە ماوەو حۆڎ ساڵە تؽر و تەسەلەكەینە،"
                },
                {
                    "verse": 35,
                    "text": "و با فەرمانەشا پەنە كریوٙ بە كوٙكەردەیۆ ئا گردو خوٙراكا كە جە حۆڎ ساڵە تؽر و تەسەلەكەنە مێ و با فؽرعەون دەسەڵاتشا بڎوٙ پەنە بە ھوٙرگؽرتەیشا و كوٙكەردەیۆشا و پارؽزنایشا جە شارەكانە."
                },
                {
                    "verse": 36,
                    "text": "و با خوٙراكەكە بوٙ بە ئازوقە پەی خاكەكەی جە ماوەو حۆڎ ساڵە گرانیەكەینە و ئاورایەكەینە كە مێ مل‌و خەڵك‌و میسریرە، ھەرپۆچی خاكەكەیچ بە وشكە ساڵی‌ و گرانی دلؽنە مەشوٙ.)"
                },
                {
                    "verse": 37,
                    "text": "ئیسەیچ موٙچیاریەكە لاو فؽر‌عەونیۆ و لاو دارودەسەكەیشۆ پەسەنڎ بؽ."
                },
                {
                    "verse": 38,
                    "text": "ئینجا فؽرعەون بە دارودەسەكەیش واتش: (ئایا ئؽمە پیێوە تەر وؽزمؽوە جە یوٙسفی خاستەر بوٙ و ڕوٙح‌و خوڎایش چەنە بوٙ؟)"
                },
                {
                    "verse": 39,
                    "text": "ھەرپۆچی فؽرعەون بە یوٙسفیش واڎ: (ماڎام خوڎا گردو ئی چؽواشە پەی بەر وستەنی، ئیتر كؽ ھەن جە توٙ ژیرتەر و ورد وین تەر!"
                },
                {
                    "verse": 40,
                    "text": "توٙ بی بە سەرپەرشت‌و یانەكەیم و گردو میللەتەكەیچم ملكەچؽ فەرمانەكاو توٙ با، و تەنھا جە تەخت‌و پاشایەتینە جە توٙ گەورەتەر بو.)"
                },
                {
                    "verse": 41,
                    "text": "ھەرپۆچی فؽرعەون بە یوٙسفیش واڎ: (ئەھا بڎیە! ئانا من جە ئیسەوە توٙم كەردی بە ڕاوەبەرو گردو خاك‌و میسری.)"
                },
                {
                    "verse": 42,
                    "text": "ئینجا فؽرعەون گلكەوانەكەو دەسیش كەنڎشەرە و كەردش دەس‌و یوٙسفی و ھەرپاسە جلؽ كەتانؽ فرە خاسؽش كەردؽنە وەرش و ملەوانێوە ئاڵتونەش كەردە ملش،"
                },
                {
                    "verse": 43,
                    "text": "و فؽرعەون سوارو ئەسپ و عەرەبانەی دوەمیش كەرد و پاسەوانەكؽچ وەڵؽشەنە جاڕ دؽنؽ و واچؽنؽ: (لوٙدؽ چوٙكەرە!) ھەرپۆچی ھوٙرچنیا و نریارە سەروخاك‌و میسریۆ،"
                },
                {
                    "verse": 44,
                    "text": "ئینجا فؽرعەون بە یوٙسفیش واڎ: (من فؽرعەونەنا، بەڵام بەبؽ ڕەزامەنڎی توٙ ھیچ كەس پەیش نیا دەس‌ و قاچ بەرز كەروٙوە جە گردو خاك‌و میسرینە.)"
                },
                {
                    "verse": 45,
                    "text": "ئینجا فؽرعەون نامؽ یوٙسفیش نیا سافنەت پەعنؽح و ھەرپاسە ئاسنەتەو كناچؽ پوتیفەرەع‌و كاھین‌و ئوٙنیش داپەنە و بیە بە ژەنیش، ھەرپۆچی یوٙسف ئاما بەرۆ و گؽڵا سەروخاك‌و میسریرە،"
                },
                {
                    "verse": 46,
                    "text": "ئیسەیچ یوٙسف عومرش سی ساڵؽ بؽ وەختێ دەسش كەرد بە خزمەڎكەردەی فؽرعەون‌و پاشا‌و میسری و یوٙسفیچ جە حزورو فؽرعەونینە ئاما بەرۆ و گؽڵا سەرو گردو خاك‌و میسریرە،"
                },
                {
                    "verse": 47,
                    "text": "جە ماوەو حۆڎ ساڵە تؽر و تەسەلیەكەینە زەمین بەروبومێوە فرەش بەرھەم ئاورد،"
                },
                {
                    "verse": 48,
                    "text": "ھەرپۆچی جە ماوەو ئا حۆڎ ساڵەینە، یوٙسف گردو ئا خەلاشە ھەمار كەردؽ كە جە خاك‌و میسرینە كوٙكریێبؽنێ، و جە گرد شارێوەنە خەلەش ھورگؽرت كە جە دەرو دەشتەكاو دۆروبەریشانە بەرھەم ئامابؽ،"
                },
                {
                    "verse": 49,
                    "text": "پی جوٙرە یوٙسف، پؽسە لم‌و بەحری، گەنمؽش ھەماركەردؽ كە ئنڎە فرؽ بؽنؽ وازش ئاورد جە ئەژمارایشا چونكە مەحاڵ بؽ ئەژمارایشا،"
                },
                {
                    "verse": 50,
                    "text": "ئیسەیچ وەڵؽ ئامای وشكەساڵی و گرانیەكەینە، یوٙسف دوؽ كوڕؽش پەی پەیڎێ بیؽ، جە ئاسنەتەو كناچؽ پوٙتیفەرەع‌و كاھین‌و ئوٙنی،"
                },
                {
                    "verse": 51,
                    "text": "و یوٙسف نامؽ نوٙبەرەكەیش نیاش مەنەسا و واتش: (بە دڵنیایی، خوڎا پاسەش پەنە كەردا كە گردو ناوەشیەكا‌و یانە‌و تاتەیم ویرم بشاوە.)"
                },
                {
                    "verse": 52,
                    "text": "و كوڕی دوەمش نامؽش نیا، ئەفرایم و واتش: (بؽ شك، خوڎا جە سەرزەمین‌و زەلیلیمەنە بەروبوم ڎارش كەردانؽ.)"
                },
                {
                    "verse": 53,
                    "text": "وەختێ حۆڎ ساڵە تؽر و تەسەلیەكە‌و میسری دمایش ئاما،"
                },
                {
                    "verse": 54,
                    "text": "و حۆڎ ساڵ‌و گرانیەكەی و وشكەساڵیەكەی دەسش پەنە كەرد ھەرپا جوٙرە كە یوٙسفی واتەبؽ، ئینجا گرانی‌ و وشكەساڵی جە گردو سەرانسەرو زەمینینە بؽ، بەڵام جە گردو خاك‌و میسرینە نان بؽ."
                },
                {
                    "verse": 55,
                    "text": "ھەرپۆچی خەڵك‌و میسری وەرەوڕو ئاورایی بیؽوە و ھاوارشا كەرد پەی فؽرعەونی پەی نانی، و فؽرعەونیچ بە گرد‌و میسریەكاش واڎ: (لوٙدؽ پەی لاو یوٙسفی و ھەرچیێتا ماچوٙ پەنە كەردؽش.)"
                },
                {
                    "verse": 56,
                    "text": "ئانە بؽ وەختێ گرانی و وشكەساڵیەكە سەرانسەرو زەمینیش گؽرتۆ، یوٙسفیچ بەرەو ھەمارەكاش كەردۆ و گەنمؽش پەی خەڵكی پیمانە كەردؽ و دێش پەنە، و گرانیەكە جە خاك‌و میسرینە فرە سەخت بؽ،"
                },
                {
                    "verse": 57,
                    "text": "و گردو خەڵك‌و سەرزەمینی، ئامێ پەی میسری پەی لاو یوٙسفی پەی ئانەی گەنمؽش لاوە بسانا، چونكە گرانی‌ و وشكەساڵیەكە گردو دنیێش گؽرتەبؽوە."
                }
            ]
        },
        {
            "chapter": 42,
            "audio_link": "https://media.ipsapps.org/hac/hac-audio/GEN_042.mp3",
            "verses": [
                {
                    "verse": 1,
                    "text": "ئیسەیچ ئانە بؽ وەختێ یاقوب ژنیش كە میسرەنە گەنمؽ ھەنؽ، بە كوڕەكاش واتش: (پەی چؽشی تەماشەو یوٙترینی كەردؽ و ھیچ مەكەردؽ؟)"
                },
                {
                    "verse": 2,
                    "text": "و واتش: (ئانا ژنیەنم كە جە میسرەنە گەنمؽ ھەنؽ، لوٙدؽ پەی ئاگەی و گەنمؽ بساندؽ پەیما پەی ئانەی نەمرمؽ و ژیومؽ.)"
                },
                {
                    "verse": 3,
                    "text": "ھەرپۆچی دە برا تاتەیەكؽ یوٙسفی وەستؽرە و لوێ پەی میسری پەی خەلە سانای،"
                },
                {
                    "verse": 4,
                    "text": "بەڵام یاقوب بنیامین‌و براو یوٙسفیش نەكیاست چەنیشا چونكە واتش: (نەوەكای توش‌و بەڵایێوە بوٙ.)"
                },
                {
                    "verse": 5,
                    "text": "ھەرپۆچی كوڕەكاو ئیسرائیل ئامێ پەی گەنم سانای چەنی ئا قافڵا كە چەنیشا بؽنؽ، چونكە جە خاك‌و كەنعانیچەنە گرانی‌ و ‌وشكەساڵی بؽ،"
                },
                {
                    "verse": 6,
                    "text": "ئیسەیچ یوٙسف دەسەڵاڎدارو خاك‌و میسری بؽ و ئاڎ گەنمؽ ورەشؽ بە گردو خەڵك‌‌و سەرزەمینی، و برێكؽ یوٙسفی ئامێ و لوێ چوٙكەرە وەرودەم‌و یوٙسفینە و دەم‌ و چەمشا وست سەرو زەمینی."
                },
                {
                    "verse": 7,
                    "text": "وەختێ یوٙسف برێكؽش وینێش ئەشناسێشۆ بەڵام بە جوٙرێ وؽش بەر وست كە بؽگانەن پەنەشا و بە توڕەییۆ چەنەش پەرسێ و واتش: (چكوٙوە ئامێندؽ؟) ئاڎیچؽ واتشا: (جە خاك‌و كەنعانیۆ، پەی خەلە سانای ئامێنمؽ؟)"
                },
                {
                    "verse": 8,
                    "text": "ھەرچنڎە یوٙسف برێكؽ وؽش ئەشناسێشۆ، بەڵام ئاڎؽ یوٙسفشا نەشناساوە."
                },
                {
                    "verse": 9,
                    "text": "ئینجا یوٙسف ئا وەرمؽشە ئامێوە ویر كە پاڎیشاوە وینێبؽنؽش، و پەنەش واتؽ: (شمە پسوگؽرؽندؽ و پەی ئانەی ئامێندؽ تاوەكو بزاندؽ و ئانەتا پەی بەرگنوٙ كە وڵاتەكەما لاوازا.)"
                },
                {
                    "verse": 10,
                    "text": "ئینجا پەنەشا واڎ: (نەخێر گۆرەم، خزمەڎكارەكؽڎ پەی خەلەسانای ئامێنؽ،"
                },
                {
                    "verse": 11,
                    "text": "گۆرەم ئؽمە گردما كوڕؽ پیێوەنمؽ، ئؽمە كەسانێوە سەرڕاسؽنمؽ، خزمەڎكارەكؽڎ پسوگؽرؽ نیەنؽ.)"
                },
                {
                    "verse": 12,
                    "text": "بەڵام پەنەش واتؽ: (نەخێر، بەڵكو شمە ئامێندؽ پەی ئانەی لاوازی خاكەكەی ویندؽ.)"
                },
                {
                    "verse": 13,
                    "text": "و واتشا: (گۆرەم، ئؽمە گردیماوە دوانڎزە برێنمؽ و كوڕؽ پیێوەنمؽ جە خاك‌و كەنعانی، برا وچكلەكەما ئیساتؽ ئینا لاو تاتەیماوە و یوٙیچما مەردەن.)"
                },
                {
                    "verse": 14,
                    "text": "بەڵام یوٙسف جوابش دێوە و واتش: (ھەر چەنی كە پەنەم واتیدؽ شمە پسوگؽرؽندؽ،"
                },
                {
                    "verse": 15,
                    "text": "و پی‌ جوٙرە تاقیؽ كریەیدؽوە، قەسەم بوٙ بە گیان‌و فؽرعەونی تاوەكو برا وچكلەكەیتا ناردؽ پەی ئؽگەی، چؽگەنە مەزیەیدؽرە،"
                },
                {
                    "verse": 16,
                    "text": "دلؽ وؽتانە، یوٙ كیاندؽ بلوٙ براكەیتا باروٙ و ئەوؽ تەرؽچتا چؽگە حەبسؽ كریەیدؽ، تاوەكو ڕاسی قسەكاتا بەرگنوٙ، ئنڎنا قەسەم بوٙ بە گیان‌و فؽرعەونی گردتا پسوگؽرؽندؽ.)"
                },
                {
                    "verse": 17,
                    "text": "ھەرپۆچی پەی ماوەو یەرؽ ڕوا ئاڎؽش حەبسؽ كەردؽ،"
                },
                {
                    "verse": 18,
                    "text": "جە ڕوٙی یەرەمینەنە، یوٙسف پەنەش واتؽ: (من پیێوە جە خوڎا تەرسنا، و بە شەرتێوە دلؽتانە مەبەرو،"
                },
                {
                    "verse": 19,
                    "text": "ئەگەر شمە كەسانێوە ڕاس‌‌ واچؽندؽ، با یوٙ جە برایەكاتا چؽگە گلدریوٙوە و حەبسكریوٙ و ئەوؽ تەرؽچتا بلاوە و ئا گەنما بەراوە كە سانێنؽتا پەی خانەواڎە ئاورایەكاتا،"
                },
                {
                    "verse": 20,
                    "text": "و مشیوٙ برا وچكلەكەیتا پەیم باردؽ و پینەیچە ڕاسی قسەكاتا ئیسپاڎ بوٙ، و مەمردؽ.) و ئاڎیچؽ پینەیە ڕازیؽ بیؽ."
                },
                {
                    "verse": 21,
                    "text": "ئینجا بە یوٙترینیشا واڎ: (بە دڵنیایی، ئؽمە سزادریەیمؽ بە بوٙنەو براكەیماوە، چونكە ویناما كە چنڎە بە زەلیلی وەنەما لاڵیاوە و ھاوارش وەنە كەردیمؽ و ئؽمەیچ گوٙشما نەڎا پەنە، ھەرپۆچی توش‌و ئی تەنگ‌ و چەڵەمەیە ئامێنمؽ.)"
                },
                {
                    "verse": 22,
                    "text": "و ڕەئوبؽن جوابش دێوە و واتش: (ئەی من پەنەم نەواتیدؽ: [خراپە وەرانوەرو ئا كوڕەیە مەكەردؽ؟] بەڵام شمە گوٙشتا نەگؽرت و ئیسەیچ مشیوٙ ئؽمە ھەق‌و ونەكؽش دەیمؽ.)"
                },
                {
                    "verse": 23,
                    "text": "ئاڎیچؽ نەزاناشا كە یوٙسف جە قسەكاشا یاووٙنە، چونكە یوٙسف زوان‌زان بەكارئارؽ چەنیشا."
                },
                {
                    "verse": 24,
                    "text": "ئینجا یوسف چەنەشا دوركۆتۆ و دەسش كەرد گرەوای، بەڵام وەختێ گؽڵاوە پەی لایشا و جارێوەتەر قسؽش چەنی كەردؽ و شەمعونش چەنە سانێ و وەرو چەماشا‌‌وە بەستشۆ،"
                },
                {
                    "verse": 25,
                    "text": "دماو ئانەیە یوٙسف فەرمانەش كەردە كە جەواڵؽ برایەكاش پەڕؽ كریا جە گەنمؽ و زیوەكەیچشا پەی گؽڵنیوٙوە و وزیوٙوە دلؽ خورجەكاشا و نان‌ و تفاق‌و ڕێچشا دریوٙ پەنە، ئیتر پاجوٙرە كریا كە یوٙسف فەرمانەش كەردە."
                },
                {
                    "verse": 26,
                    "text": "ھەرپۆچی برێكؽش جەواڵە خەلەكؽشا باركەردؽ وەنەو ھەرەكاشا و كۆتؽ ڕا،"
                },
                {
                    "verse": 27,
                    "text": "چا یاگؽنە كە شەوەشا بەردە سەر یوٙ چاڎیشا بەرەو جەواڵەكەیش كەردشۆ پەی ئانەی خەلە بڎوٙ بە ھەرەكەیش دیش ئانا زیوەكەش ئینا بەرەو جەواڵەكەینە،"
                },
                {
                    "verse": 28,
                    "text": "و برێكؽش چڕیؽش و واتؽش پەنە: (زیوەكەم پەی گؽڵیانۆ ئەھا ئینا دلؽ جەواڵەكەیمەنە!) ئاڎیچؽ تەرسیشا نیشتە وەنە و بە لەرزایۆ بە یوٙترینیشا واڎ: (ئینە چؽشا خوڎا ئاوردەنش ملمارە؟)"
                },
                {
                    "verse": 29,
                    "text": "وەختێ گؽڵێوە پەی لاو یاقوبی تاتەیشا جە خاك‌و كەنعانینە، گردو ئا چؽوا كە ئامێبؽنؽ ملشارە گؽڵنێشاوە پەی تاتەیشا و پەنەشا واڎ:"
                },
                {
                    "verse": 30,
                    "text": "(ئا پیا كە دەسەڵاڎدارو میسری بؽ، بە ڕەقی قسؽش چەنی كەردیمؽ و گوناحبارؽش كەردیمؽ پانەی كە ئؽمە پسوگؽرؽ خاكەكەینمؽ."
                },
                {
                    "verse": 31,
                    "text": "بەڵام واتما پەنە: [ئؽمە كەسانێوە ڕاس‌ و دروسؽنمؽ و پسوگؽرؽ نیەنمؽ."
                },
                {
                    "verse": 32,
                    "text": "ئؽمە گردیماوە، دوانڎزە برێ كوڕؽ تاتێوەنمؽ، و یوٙما نەمەنەن و وچكلەكەیچما ئیساتؽ ئینا لاو تاتەیماوە جە خاك‌و كەنعانی.]"
                },
                {
                    "verse": 33,
                    "text": "و ئا پیا، كە دەسەڵاڎدار بؽ مل‌و خاكەكەیرە، پەنەش واتیمؽ: [پینەیرە مزانو كە شمە دەسپاكؽ و ڕاس و دروسؽندؽ، یوٙ جە برایەكاتا چؽگە جیابازدؽ لاو منۆ و ئەوؽ تەرؽچتا لودؽ و واردە بەردێ پەی خانەواڎە ئاورایەكاتا،"
                },
                {
                    "verse": 34,
                    "text": "بەڵام ویرتا نەشوٙ برا وچكلەكەتا پەیم باردؽ، ئا وەختە من مزانو كە شمە پسوگؽرؽ نیەندؽ و ڕاس‌ و دروسؽندؽ، ئینجا براكەتا مڎەوتاوە پەنە و شمەیچ بە ئازاڎی تاودؽ خاكەكەنە جموجوڵ كەردؽ و بازرگانی كەردؽ.])"
                },
                {
                    "verse": 35,
                    "text": "ئیسەیچ وەختێ ھەریوٙشا كە شلیف‌و وؽش ھاڵی كەرؽ، ھەریوٙشا‌و توٙرەكە زیوەكەو وؽش ئیستشۆ دلؽ شلیفەكەیشەنە، و ئینجا كە توٙرەكە زیوەكؽشا وینێ، وؽشا‌ و یاقوبی تاتەشا تەرسیشا نیشتە وەنە."
                },
                {
                    "verse": 36,
                    "text": "و یاقوبی تاتەشا پەنەش واتؽ: (منتا بؽبەش كەردەنا جە زاڕوٙڵا، یوٙسف بؽسەروشوٙن بی‌ و شەمعونیچ بؽسەروشوٙن بی و ئیساتؽچ گەرەكتانە بنیامینم چەنە بساندؽ، گردو ئی چؽوایچە عەكس‌و منەنؽ.)"
                },
                {
                    "verse": 37,
                    "text": "ئینجا ڕەئوبؽن بە تاتەیش واتش: (ئەگەر پەیم ناردیۆ دوە كوڕەكام كوشە، دەش دەس‌و منۆ، من وؽم ماروشۆ پەیڎ.)"
                },
                {
                    "verse": 38,
                    "text": "بەڵام یاقوب جوابش دێوە و واتش: (كوڕو من چەنی شمە نمێ، چونكە براكەش مەردەن و ئاڎیچ بەتەنیا مەنەنۆ ئەگەر پا ڕێرە كە ملدؽ توش‌و چؽوێوە بێ، ئا وەختە ئی سەرە چەرمەیمە شوٙڕ كەردؽوە پەی دلؽ قەبرؽ بە خەم‌ و خەفەتۆ.)"
                }
            ]
        },
        {
            "chapter": 43,
            "audio_link": "https://media.ipsapps.org/hac/hac-audio/GEN_043.mp3",
            "verses": [
                {
                    "verse": 1,
                    "text": "ئیسەیچ گرانی‌ فرە سەخت بؽ جە خاكەكەنە،"
                },
                {
                    "verse": 2,
                    "text": "وەختێ خانەواڎەكە‌و یاقوبی جە واردەی ئا گەنما بیؽوە كە جە میسرۆ ئاوردؽبؽنؽشا، یاقوب بە كوڕەكاش واتش: (گؽڵدؽوە و بازێ تەر خوٙراكما پەی بساندؽ.)"
                },
                {
                    "verse": 3,
                    "text": "بەڵام یەھودا قسؽش چەنی كەرد و واتش: (ئا پیا بەتنڎی ئاگاڎارؽش كەردؽنمێ و و پەنەش واتیمؽ: [بەبؽ براكەیتا چەمتا بە دلؽ چەمام مەگنوٙوە.]"
                },
                {
                    "verse": 4,
                    "text": "ئەگەر براكەما چەنیما كیانی، ئانە ئؽمەیچ بەرەو وار ملمؽ‌ و خوٙراکڎ پەی مسانمؽ،"
                },
                {
                    "verse": 5,
                    "text": "ئەگەر مەكیانیچش، ئانە ئؽمەیچ بەرەووار مەلمؽ، چونكە ئا پیا پەنەش واتؽنمؽ: [بەبؽ براكەیتا، چەمتا بە دلؽ چەمام مەگنوٙوە.])"
                },
                {
                    "verse": 6,
                    "text": "ئینجا ئیسرائیل چەنەش پەرسێ و واتش: (پەی چؽشی توش‌و گرفتیتا كەردا و پا پیایتا واڎ كە برێوە تەریچما ھەن؟)"
                },
                {
                    "verse": 7,
                    "text": "و ئاڎیچؽ جوابشا داوە و واتشا: (پیاكە یەكبین چەنەما پەرسؽ جەبارەو وؽما و خانەواڎەكەیماوە و واچؽ: [تاتەتا مەنەن؟ برای تەرتا ھەن؟ ئؽمەیچ بەپاو پرسیارەكاش جوابما داوە، و ئؽمە چوزانمؽ ئاڎ ماچوٙ براكەیتا باردؽ پەی ئؽگەی.])"
                },
                {
                    "verse": 8,
                    "text": "و یەھودا بە ئیسرائیلی تاتەیش واتش: (كوڕەكەی چەنی من كیانە ئیتر ئؽمەیچ ھوٙرمؽزمؽ و یەكسەر بەرمشمؽ پەی ئانەی ئؽمەیچ و توٙیچ و زاڕوٙڵەكؽما ژیومؽ و نە مرمؽ،"
                },
                {
                    "verse": 9,
                    "text": "من وؽم پارؽزنوش و جە دەس‌و منۆ ھوٙرش گؽریۆ، ئەگەر پەیم ناوردیۆ پەی ئؽگەی و وەرودەمیتەنە نەنیامەرە، ئانە من وؽم پەی ھەتاھەتای سزاكؽش ھوٙرگؽرو."
                },
                {
                    "verse": 10,
                    "text": "ئەگەر ئانڎە چەمەڕوانیما نەكەردێ، ئیساتؽ ئینە دوەم جارمابؽ بلمؽ و گؽڵمؽوه.)"
                },
                {
                    "verse": 11,
                    "text": "و ئیسرائیلی تاتەیچشا پەنەش واتؽ: (ماڎام پاسەن ئینەیە كەردؽ و بازێ جە خاستەرین بەرھەم‌و خاكەكەی كەردؽ دلؽ جەواڵەكاتا پؽسە سۆقاتی بەردؽش پەی پیاكەی و چەنی كوچێ گژاوؽ و ھەنگوین و بەھارات و داودەرمان و فستەقی و واما،"
                },
                {
                    "verse": 12,
                    "text": "و دوؽ ئنڎەو ئا زیوەیە چەنی وؽتا بەردؽ چونكە مشیوٙ ئا زیوەیە گؽڵندؽوە كە وزیابؽوە دلؽ جەواڵەكاتا چانەیمشوٙ بە سەھوی نریابوٙوە دلؽ جەواڵەكاتا،"
                },
                {
                    "verse": 13,
                    "text": "براكەیتا بەردؽ و ھوٙرزدؽ و گؽڵدؽوە پەی لاو پیاكەی،"
                },
                {
                    "verse": 14,
                    "text": "با خوڎای باڵادەس بەزەیی وزوٙ دڵ‌و ئا پیایە پەی ئانەی شمە و براكەی تەریچتا و بنیامینی كیانوٙوە، و دەرھەق بە وؽچم، ئەگەر جەرگبڕیابو، ئانە با جەرگبڕیابو.)"
                },
                {
                    "verse": 15,
                    "text": "ھەرپۆچی برێكؽ سوٙقاتیەكە و ئا زیوەیچە كە دوؽ ئانڎەبؽ ھوٙرشا گؽرت، و چەنی بنیامینی برایشا بەردشا و كۆتؽ ڕا ڕوەو میسر و چاگە وەرو دەم‌و یوٙسفینە مدرێ،"
                },
                {
                    "verse": 16,
                    "text": "وەختێ یوٙسف بنیامینش چەنی ئاڎیشا وینا، بە سەرپەرشت‌و یانەكەیش واتش: (ئی پیایا بەرۆ پەی یانەی و حەیوانێوەیچ سەرە بڕە و ئاماڎەش كەرە، چونكە ئی پیێ چەنی من نان‌و نیمەڕوٙی وەرا.)"
                },
                {
                    "verse": 17,
                    "text": "ھەرپۆچی خزمەڎكارەكەیچ ھەر پاجوٙرەشەكەرد كە یوٙسف فەرمانەش پەنە كەردەبؽ، و پیێكؽش بەردؽ پەی یانەو یوٙسفی،"
                },
                {
                    "verse": 18,
                    "text": "وەختێ پیێكؽ دیشا كە ئاوردؽنؽشا پەی یانە‌و یوٙسفی، تەرسیشا نیشتە وەنە و واتشا: (ئینە وەرو ئا زیوەینە كە جاری وەڵین وزیابؽوە دلؽ جەواڵەكاما، ئؽمەشا ئاوردؽنمؽ پەی ئؽگەی. چانەی مشوٙ ئی پیا گؽروٙما‌ و كەروٙما بە بەنڎؽ و ھەرەكاما بەروٙ.)"
                },
                {
                    "verse": 19,
                    "text": "ھەرپۆچی نزیك‌و بەرەو یانەكەینە، نزیكؽ بیؽوە چا پیایە كە سەرپەرشتی یانەو یوٙسفی كەرؽ، و قسؽشا چەنی كەرد،"
                },
                {
                    "verse": 20,
                    "text": "و واتشا: (بەخشەما گۆرەم، بە دڵنیای ئؽمە ئەوەڵ جار پەی خەلەسانای ئامایمؽ پەی ئؽگەی،"
                },
                {
                    "verse": 21,
                    "text": "بەڵام ئؽمە وەختێ لوایمؽ پەی یاگؽ سەیایۆما و و بەرەو جەواڵەكاما كەردماوە و دیما ھەریوٙما بەشە زیوەكە‌و وؽش بە كؽش‌و وؽشۆ ئینا دلؽ دەم‌و جەواڵەكامانە، ھەرپۆچی ئؽمەیچ ئاوردەنماوە پەیتا،"
                },
                {
                    "verse": 22,
                    "text": "و زیوی تەریچما چەنی وؽما ئاوردەن پەی ئانەی خەلە بسانمؽ، و مەزانمؽچ كؽ زیوەكؽما وستؽبؽنؽشۆ دلؽ دەم‌و جەواڵەكاما.)"
                },
                {
                    "verse": 23,
                    "text": "و پیاكەو سەرپەرشتی یانەو یوٙسفی، واتش: (با ئاشتیتا پەی بوٙ مەتەرسدؽ و نیگەرانؽ مەبیدؽ، خوڎاكەو شمە خوڎا‌و تاتەیتا، ئاڎ زیوەكەش وستەنۆ دلؽ جەواڵەكاتا‌ و منیچ ھوٙرم گؽرتەنۆ.) و شەمعونش پەی ئاوردؽ بەرۆ."
                },
                {
                    "verse": 24,
                    "text": "ئینجا پیاكە برێكؽش بەردؽ دلؽ یانە‌و یوٙسفی و ئاویش دێ‌ پەنە پەی ئانەی قاچەكاشا شوٙرا، و ئاڵفیچش دا بە ھەرەكاشا."
                },
                {
                    "verse": 25,
                    "text": "ھەرپۆچی دیاریەكەشا ئاماڎە كەرد، پەی وەخت‌و ئامای یوٙسفی دەمەو نیمەڕوٙ،چونكە ژنەویەبؽشا كە ئاڎؽ چاگە نان وەرا."
                },
                {
                    "verse": 26,
                    "text": "وەختێ یوٙسف گؽڵاوە پەی یانە‌ی، ئا دیاریە كە دەسشاوەبؽ، بەردشا پەیش و وەرو دەمیشەنە ڕوەو زەمین لوێ چوٙكەرە،"
                },
                {
                    "verse": 27,
                    "text": "خەبەرو ساق‌‌ و سڵامەتیش پەرسێ و ئینجا واتش: (تاتە پیرەكەتا چەنینا ئانەی كە پەیتا باس كەردا، ھەڵای مەنەن؟)"
                },
                {
                    "verse": 28,
                    "text": "و ئاڎیچؽ جوابشا داوە و واتشا: (خزمەڎكارەكەڎ تاتە داماگەكەما ھەڵای زینڎەن‌ و خاسا.) و ئاڎیچؽ وەرودەمیشەنە كوٙمیێوە و لوێ چوٙكەرە."
                },
                {
                    "verse": 29,
                    "text": "و یوٙسف سەرەش ھوٙربڕی و بنیامینش وینا، كە برای ئەڎاییش بؽ، و واتش: (ئینەنە برا وچكلەكەتا كە پەیتا باس كەردانؽ؟) و ئینجا واتش: (كوڕم، با خوڎا مؽھرەبان بوٙ چەنیڎ.)"
                },
                {
                    "verse": 30,
                    "text": "ئیتر یوٙسف بە پەلە ئا یاگؽشە جیا ئاستە چونكە دڵش پەڕبی پەی براكەیش و لوا پەی ژورەكە‌و وؽش ‌و چاگە دەسش كەرد گرەوای،"
                },
                {
                    "verse": 31,
                    "text": "ئینجا دەم‌ و چەم‌و وؽش شوٙرتش و ئاما بەرۆ و دڎانش گؽرت وؽشەرە و واتش: (نان باردؽ.)"
                },
                {
                    "verse": 32,
                    "text": "ھەرپۆچی یوٙسف سەرو مؽزێوە نانش پەی نریارە و برێكؽچش سەرو مؽزێوە تەریۆ نانشا پەی نریارە و ئا میسریؽچە كە چاگە نان وەرؽنؽ بەجیا نانشا پەی نریارە، چونكە میسریەكؽ لاشاوە پاسەبؽ نان واردەی چەنی عیبرانیەكا قیزەونا."
                },
                {
                    "verse": 33,
                    "text": "ئیسە نیشنێشارە وەرودەم‌و یوٙسفینە، بەپاو عومریشا جە گۆرەوە پەی وچكلەی، ھەرپۆچی بە سەرسامیۆ تەماشە‌و یوٙترینیشا كەرد،"
                },
                {
                    "verse": 34,
                    "text": "و بەشە خوٙراكەكەشا وەرودەمیشانە نریارە و بەڵام بەشە خوٙراكەكەو بنیامینی پەنج ئنڎەو بەشەخوٙراكەكە‌و ئاڎیشا بؽ. ھەرپۆچی چەنی یوٙسفی واردشا و واردشاوە و سەروەشؽ بیؽ."
                }
            ]
        },
        {
            "chapter": 44,
            "audio_link": "https://media.ipsapps.org/hac/hac-audio/GEN_044.mp3",
            "verses": [
                {
                    "verse": 1,
                    "text": "ئینجا یوٙسف فەرمانەش كەردە پا كەسەیە كە سەرپەرشتی یانەكەیش كەرؽ و واتش: (جەواڵؽ پیایەكا پەڕكەرە جە خوٙراك ئانڎەی كە پەنەشا ھوٙرگؽریوٙ و زیوو ھەریوٙیچشا وزۆ دلؽ دەم‌و خورجەكاشا،"
                },
                {
                    "verse": 2,
                    "text": "و پیاڵەكەم، پیاڵە زیوەكە، وزەش دلؽ خورجؽ برا وچكلەكەی چەنی قیمەت‌و خەلەكەی.) و خزمەڎكارەكەیچ ئانەشە كەرد كە یوٙسفی فەرمانەش پەنە كەردەبؽ."
                },
                {
                    "verse": 3,
                    "text": "بەیانی زو وەختێ ڕوٙبیۆ پیێكؽ ڕەوانە كریێ چەنی ھەرەكاشا."
                },
                {
                    "verse": 4,
                    "text": "وەختێ شارەكەنە بەرشیؽ، ئانڎە دورؽ نەكۆتؽبؽنؽوە. یوٙسف بە سەرپەرشت‌و یانەكەیش واتش: [ھوٙرزە و زو گنەشوٙنیشا وەختێ یاوایشا پەنە واچەشا پەنە: (پەی چؽشی پاداشت‌و گۆرەكەیم داتاوە بە خراپە؟"
                },
                {
                    "verse": 5,
                    "text": "ئایا ئینە ئا پیاڵە زیوینە نیا كە گۆرەكەم چەنەش وەروٙوە و فاڵیچش پەنە گؽروٙوە؟ بە ڕاسی پینەیە ھەرمانێوە خراپەتا كەردە!])"
                },
                {
                    "verse": 6,
                    "text": "ھەرپۆچی وەختێ خزمەڎكارەكە یاواشاوە پەنە ئی قسؽشە پەنە واتؽ،"
                },
                {
                    "verse": 7,
                    "text": "بەڵام ئاڎؽ پەنەشا واڎ: (پەی چؽشی گۆرەما پی جوٙرە قسؽ كەروٙ؟ دوربوٙ جە ڕوەو خزمەڎكارەكاڎ كە ھەرمانەی چینؽ كەرا،"
                },
                {
                    "verse": 8,
                    "text": "بڎیە! ئانا ئا زیوەی كە بەرەو جەواڵەكامانە ئؽستماوە و جە خاك‌و كەنعانیۆ گؽڵناماوە پەیڎ، ئیتر مشیوٙ چەنی تاومؽ یانەو گۆرەكەیتەنە ئاڵتون یان زیو دزمؽ؟"
                },
                {
                    "verse": 9,
                    "text": "ئەگەر لاو ھەركامیماوە ئؽزیاوە، ئانە مروٙ و ئەوؽ تەرؽچما بیمؽ بە خزمەڎكارؽ گۆرەكەیما.)"
                },
                {
                    "verse": 10,
                    "text": "ھەرپۆچی ئاڎیچ واتش: (با بە گوؽرەو قسەكؽ وؽتا بوٙ، ئانەی كە لاشۆ ئؽزیاوە، ئانە ئا كەسە بوٙ بە خزمەڎكارم، و ئەوؽ تەرؽچتا بؽ گوناح بەرمشدؽ.)"
                },
                {
                    "verse": 11,
                    "text": "دەم‌ودەس جەواڵەكؽشا گؽرتؽشارە سەرو زەمینی و ھەریوٙشا بەرەو جەواڵەكەو وؽش كەردشۆ،"
                },
                {
                    "verse": 12,
                    "text": "ئینجا خزمەڎكارەكە‌و یوٙسفی بەوردی گؽڵا و دەسش كەرد بە وشكنای جە گۆرەكەیشاوە تا وچكلەكەیشا، و پیاڵەكەش دلؽ جەواڵەكەو بنیامینینە ئؽستۆ."
                },
                {
                    "verse": 13,
                    "text": "ئینجا ھەرپۆچی برێكؽ جلەكؽ وەریشا دڕیؽشارە و ھەریوٙشا ھەرەكەو وؽش بارش كەرد و گؽڵێوە پەی دلؽ شاری."
                },
                {
                    "verse": 14,
                    "text": "وەختێ یەھودا و برێكؽش ئامێ پەی یانە‌و یوٙسفی، ئاڎ ھەڵای یانەنە بؽ، و ئاڎیچؽ وەرو دەمیشەنە كۆتؽ سەرو چوٙكا."
                },
                {
                    "verse": 15,
                    "text": "و یوٙسف پەنەش واتؽ: (ئینە چؽشا كە شمە كەردەن، ئایا نەزانؽندؽ پیێوە پؽسە من بە دڵنیایی تاووٙ بە فاڵ گؽرتەیۆ چؽوەكا وؽزوٙوە؟)"
                },
                {
                    "verse": 16,
                    "text": "ھەرپۆچی یەھودا واتش: (مەزانمؽ چؽش واچمؽ بە گۆرەكەیما، و مەزانمؽ چەنی قسؽ كەرمؽ، و ھەرپاسە مەزانمؽچ چەنی بؽ گوناحی وؽما بەروزمؽ؟ و خوڎا گوناحؽ خزمەڎكارەكاڎ بەرش وستؽنؽ و ئیسەیچ ئؽمە چؽگە خزمەڎكارؽ گۆرەكەیمانمؽ، و ھەرپاسە براكەیچما ئانەی كە پیاڵەكە دەسشۆ ئؽزیانۆ.)"
                },
                {
                    "verse": 17,
                    "text": "و یوٙسف واتش: (دور بوٙ جە من كە ھەرمانەی چانؽ كەرو، تەنیا ئا پیا كە پیاڵەكەم جە دلؽ جەواڵەكەیشەنە گیریان، تەنیا ئاڎ بوٙ بە خزمەڎكارم، و شمەیچ بە ساق و سڵامەتی گؽڵدێ پەی لاو تاتەیتا.)"
                },
                {
                    "verse": 18,
                    "text": "ئینجا یەھودا چەنەش نزیك بیۆ و واتش: (ئەی گۆرەم تكاڎ وەنەكەرو با خزمەڎكارەكەڎ قسێوەڎ پەی كەروٙ و قینیچڎ چەنەم ھوٙرنەئؽزوٙ، چونكە توٙ پؽسەنی فؽرعەونی."
                },
                {
                    "verse": 19,
                    "text": "گۆرەم جە خزمەڎكارەكاو وؽش پەرساش: [ئایا تاتەتا ھەن یان برای تەرتا ھەن؟]"
                },
                {
                    "verse": 20,
                    "text": "و ئؽمە بە گۆرەیم واتما: [تاتێوە پیرما ھەن و كوڕێوە وچكلەیچش ھەن كە جە عومرو پیریشەنە پەیش پەیڎا بیەن. و براكەش مەردەن‌ و ئاڎیچ بەتەنیا مەنەنۆ پەی ئەڎێش، و تاتەیچش فرەش وەشگەرەكا.]"
                },
                {
                    "verse": 21,
                    "text": "ئینجا گۆرەم توٙ بە خزمەڎكارەكا‌و وؽڎ واتڎ: [باردؽش پەی ئؽگەی پەیم تا چەمم گنوٙپەنەش.]"
                },
                {
                    "verse": 22,
                    "text": "و ئؽمە بە گۆرەیما واتما: [كوڕەكە مەتاووٙ تاتەیش جیابازوٙ، ئەگەر تاتەیش جیابازوٙ ئانە تاتەش مروٙ.]"
                },
                {
                    "verse": 23,
                    "text": "بەڵام توٙ بە خزمەڎكارەكاڎ واتڎ: [ھەتاوەكو برا وچكلەكەیتا چەنی وؽتا ناردؽ، ئانە چەمتا مەگنوٙ بە من.]"
                },
                {
                    "verse": 24,
                    "text": "و ئانە بؽ وەختێ سەرەوكویؽ بیەیمؽوە پەی لاو تاتەیما كە خزمەڎكارتا و ئانەما پەنە واڎ كە توٙ پەنەڎ واتؽبؽنمؽ،"
                },
                {
                    "verse": 25,
                    "text": "دماتەر تاتەما پەنەش واتیمؽ: [گؽڵدؽوە و كوچێ خوٙراكی زیاتەرما پەی بساندؽ.]"
                },
                {
                    "verse": 26,
                    "text": "بەڵام ئؽمە واتما: [مەتاومؽ سەرەوچؽر بلمؽ، ھەتاوەكو برا وچكلەكەما نەبوٙما چەنی، چونكە ئؽمە مەتاومؽ سەرەوچؽر بلمؽ و ڕوەو ئا پیایە وینمؽ ھەتاوەكو براكەما نەبوٙما چەنی.]"
                },
                {
                    "verse": 27,
                    "text": "و تاتەما خزمەڎكارەكەڎ پەنەش واتیمؽ: [شمە مزاندؽ كە ڕاحؽڵەی ژەنیم دوؽ كوڕؽش پەی وستەناوە،"
                },
                {
                    "verse": 28,
                    "text": "و یوٙشا لا‌و منۆ لوان و دیارنەمەنەن. و واتم: (بە دڵنیایی بوٙ و نەبوٙ ئاژەڵێوە درنڎەی پارچەپارچە كەردەن.) و چا وەختۆن كە دیارنەمەنەن، تا ئیسە نەڎیەنمۆ،"
                },
                {
                    "verse": 29,
                    "text": "خوٙ ئەگەر شمە ئینەیچشا وەرو دەمیمەنە بەردؽ و بەڵایێوە بێ ملشەرە، ئا وەختە ئی موە چەرمامە بە خەم و خەفەتۆ منیەیدؽ دلؽ قەبرؽ.]"
                },
                {
                    "verse": 30,
                    "text": "و یەھودا بەردەوامبؽ و واتش: (ئەگەر گؽڵووە پەی یانەو تاتەیم بەبؽ كوڕەكەی، ھەركە تاتەم دیش كە كوڕەكە نیا چەنیم، چونكە ژیوایش بەنڎا بە ژیوای كوڕەكەیش،"
                },
                {
                    "verse": 31,
                    "text": "و ئانە ڕوەمڎوٙ وەختێ وینوٙ كە كوڕەكە نیا چەنی من، ئیتر تاتەم مروٙ. پینەیچە خزمەڎكارەكؽڎ موە چەرمەكؽ خزمەڎكارەكەیڎ تاتەیما بە خەم و خەفەتۆ منیا دلؽ قەبرؽ."
                },
                {
                    "verse": 32,
                    "text": "چونكە ھەقؽقەتەن خزمەڎكارەكەڎ زەمانەت‌و ئی كوڕەیمە كەردەن لاوتاتەیمۆ بە ژیوایم، و واتەنم: (ئەگەر پی كوڕەیۆ نەگؽڵانؽوە لاو توٙ، ئانە بە درؽژایی گردو عومریم من گوناحبارنا جە وەرانوەرو توٙوە.]"
                },
                {
                    "verse": 33,
                    "text": "و ئیساتؽچ ھەرپۆچی گۆرەم تكاڎ وەنە كەرو، ڕام دە با جیاتی كوڕەكەی مەنووە پؽسە خزمەڎكاریڎ، و با كوڕەكەیچ چەنی برایەكاش سەرەوكوی بوٙوە و گؽڵوٙوە پەی لاو تاتەیش،"
                },
                {
                    "verse": 34,
                    "text": "چەنی تاوو گؽڵووە لاو تاتەیم جە وەختێنە كوڕەكەیچش چەنیم نەبوٙ، چونكە ڕا مەڎەو بە وؽم ئا مەینەتیەیە وینو كە مێ مل‌و تاتەیمەرە.)"
                }
            ]
        },
        {
            "chapter": 45,
            "audio_link": "https://media.ipsapps.org/hac/hac-audio/GEN_045.mp3",
            "verses": [
                {
                    "verse": 1,
                    "text": "ئینجا ئیتر یوٙسف نە تاواش دڎان گؽروٙ وؽشەرە وەرودەم‌و خزمەڎكارەكاشەنە، ھەرپۆچی بە دەنگی بەرز ھاوارش كەرد و واتش: (گردتا لوٙدؽ بەرۆ وەرودەمیمەنە!) وەختێ یوٙسف وؽش ئەشناسنا بە برایەكاش، كەسی تەرنەبؽ چاگە."
                },
                {
                    "verse": 2,
                    "text": "و بە دەنگێوە بەرزی چانە گرەوا كە گردو میسریەكا ژنیشا و یانەو فؽرعەونی ژنیشا."
                },
                {
                    "verse": 3,
                    "text": "و یوٙسف بە برایەكاش واتش: (من یوٙسفنا، ئایا تاتەم ھەڵای زینڎەن؟) بەڵام ئاڎیچؽ نەتاواشا جوابش بڎاوە چونكە وەرودەمیشەنە تەرسێ بؽنؽ."
                },
                {
                    "verse": 4,
                    "text": "و یوٙسف بە برایەكاش واتش: (تكاتاوەنە كەرو نزیكؽ بیدؽوە چەنەم.) و ئاڎیچؽ نزیكؽ بیؽوە چەنەش و واتش: (من یوٙسفنا براكەتا ئانەی كە ورەتتا دلؽ میسرینە.)"
                },
                {
                    "verse": 5,
                    "text": "و ئیسەیچ شمە خەفەت مەوەردؽ و سەرزەنشت‌و وؽتا مەكەردؽ وەرو ئانەی كە منتا چؽگە ورەتانؽ، جە ڕاسینە ئانە خوڎا بؽ وەڵؽ شمەنە منش كیانانؽ پەی ئؽگەی پەی ڕزگار كەردەی ژیوای خەڵكی.)"
                },
                {
                    "verse": 6,
                    "text": "ئینەیچ دوەم ساڵ‌و گرانین جە خاكەكەنە، ھەڵای پەنج ساڵؽ تەرش مەنەن، نە ھیتەكریوٙ و نە درەوە كریوٙ."
                },
                {
                    "verse": 7,
                    "text": "و خوڎا وەڵؽ شمەنە منش كیاستانؽ پەی ئؽگەی پەی مەرزیایرەیتا و مەنەیۆتا سەرو زەمینیۆ و ڕزگاربیەیتا پی ڕا گۆرؽ."
                },
                {
                    "verse": 8,
                    "text": "و ئیسەیچ ئانە شمە نیەندؽ كە منتا كیاستەنا پەی ئؽگەی، بەڵكو ئانە خوڎان كە منش چؽگە مەرزنانارە پؽسە تاتێوە پەی فؽرعەونی، و پؽسە چەمڎارێوە سەرو گردو یانەكەیشۆ، و پؽسە دەسەڵاڎدارێوە سەرو گردو خاك‌و میسریۆ."
                },
                {
                    "verse": 9,
                    "text": "ئیسەیچ زوكەردؽ و ھوٙروەزدؽ و گؽڵدؽوە لاو تاتەیم و پەنەش واچدؽ: [یوٙسفی كوڕڎ پؽسە ماچوٙ: (خوڎای كەردەنا بە دەسەڵاڎدار سەرو گردو میسریۆ، و بوٙ سەرەوچؽر پەی لایم بەبؽ دماكۆتەی،"
                },
                {
                    "verse": 10,
                    "text": "و توٙ جە خاك‌و گوٙشەنینە ئەوانیشتە بی و نزیك بی جە منۆ وؽت و كوڕەكؽت و كوڕؽ كوڕەكات و گەلە و گاوەلەكەت و ھەرچیێ كە ھەنڎ،"
                },
                {
                    "verse": 11,
                    "text": "من چەمڎاریڎ كەرو، و من گەرەكم نیا وؽت و خانەواڎەكەڎ فەقیرؽ بیدؽ چونكە ھەڵای پەنج ساڵؽ گرانی مەنەن.)]"
                },
                {
                    "verse": 12,
                    "text": "ئیسەیچ بەدڵنیایی شمە و بنیامینی برایچم ئانا دیتا بە چەمەكاو وؽتا كە ئینە منەنا یوٙسف كە قسؽتا پەی كەرو."
                },
                {
                    "verse": 13,
                    "text": "ئانا گردو گۆرەیی من دلؽ میسرینە بە تاتەیم واچدؽ و چەنی گردو ئانەیچە كە دیەنتا گؽڵندؽشۆ پەیش، و پەلە كەردؽ و تاتەیم باردؽ سەرەوچؽر پەی ئؽگەی زو.)"
                },
                {
                    "verse": 14,
                    "text": "و ئینجا باوشیش كەردە مل‌و بنیامینی برایشەرە و دەسش كەرد گرەوای ھەرپاسە بنیامینیچ باوشیش كەردە مل‌و یوٙسفیرە و دەسش كەرد گرەوای،"
                },
                {
                    "verse": 15,
                    "text": "و یوەیوەی برێكؽش ماچؽش كەردؽ و گرەوا ملشارە و دماوئانەیە چەنی برایەكاش پؽوەرە قسؽشا كەردؽ،"
                },
                {
                    "verse": 16,
                    "text": "وەختێ خەبەرەكە یاواوە یانەو فؽرعەونی و وچیا: (برێكؽ یوٙسفی ئامێنؽ.) پینەیە فؽرعەون و دارودەسەكەش دڵ وەشؽ بیؽ،"
                },
                {
                    "verse": 17,
                    "text": "و ئینجا فؽرعەون بە یوٙسفیش واڎ: (ئینەیە واچە بە برایەكاڎ واچەشا پەنە: [با ئاژەڵەكاشا باركەرا و گؽڵاوە پەی خاك‌و كەنعانی."
                },
                {
                    "verse": 18,
                    "text": "و تاتەیتا و خانەواڎەكەیتا ھوٙرگؽردؽ و بەیدؽ پەی لایم، و منیچ خاستەرین زەمینتا مڎەو پەنە جە میسرەنە، و شمەیچ جە خاستەرین بەروبوم‌و خاكەكەی وەردؽ.]"
                },
                {
                    "verse": 19,
                    "text": "و ئانا فەرمانەڎ پەنەكریێنە كە ئینەیە كەری: [كە عەرەبانە چەنی وؽڎ بەری جە خاك‌و میسریۆ پەی ژەن‌ و زاڕوٙڵەكاتا و تاتەیڎ ھوٙرگؽرە و بارەشا پەی ئؽگەی،"
                },
                {
                    "verse": 20,
                    "text": "و خەمبارؽ مەبیدؽ پەی ئا چؽوا چونكە خاستەرین خاك‌و گردو میسری بوٙبە ھین‌و شمه.])"
                },
                {
                    "verse": 21,
                    "text": "و ئینجا كوڕەكاو ئیسرائیلی ئانەشا كەرد كە فەرمانەشا پەنە كریێبؽ، و یوٙسفیچ عەرەبانەش دێ پەنە ھەرپا جوٙرە كە فؽرعەونی فەرمانەش پەنە كەردەبؽ، و و خوٙراكیچش دێ پەنە پەی ڕێكؽشا،"
                },
                {
                    "verse": 22,
                    "text": "و پەی ھەر یوٙیشا دەسێ جلؽش دێ پەنە، و بەڵام پەی بنیامینی یەرە سەڎ سكؽ زیوێش دا پەنە چەنی پەنج دەسا جلا."
                },
                {
                    "verse": 23,
                    "text": "و ئینەیچە ئانەن كە كیاستش پەی تاتەیش، دە ھەرؽ كە باركریێبؽنؽ جە خاستەرین كەل‌وپەل‌و میسری و دە ماھەرؽچ كە باركریێبؽنؽ جە خەلە و نان و خوٙراك پەی گەشتەكەو تاتەیش."
                },
                {
                    "verse": 24,
                    "text": "و یوٙسفیچ برێكؽش ڕەوانەش كەردؽ و وەختێ لوێ ئاڎیچ پەنەش واتؽ: (ڕارە مەلدؽ گژؽ یوٙترینیرە.)"
                },
                {
                    "verse": 25,
                    "text": "ئینجا ئاڎیچؽ جە میسرۆ سەرەوكویؽ بیؽوە، و ئامێوە پەی خاك‌و كەنعانی پەی لاو یاقوبی تاتەیشا."
                },
                {
                    "verse": 26,
                    "text": "و بە یاقوبی تاتەیشا واتشا: (یوٙسف ھەڵای زینڎەن، و ئاڎ دەسەڵاڎدارو گردو میسریا.) بەڵام یاقوب حەپەسیا، چونكە نەتاواش باوڕشا پەنە كەروٙ."
                },
                {
                    "verse": 27,
                    "text": "و وەختێ گردو قسەكاو یوٙسفیشا پەنە واڎ: و چەمش كۆڎ پا عەرەبانا كە یوٙسفی جە میسرۆ كیانێبؽنؽ پەی ھورگؽرتەی ئاڎی، ئیتر ڕوٙح‌و یاقوبی تاتەیشا ژیواوە."
                },
                {
                    "verse": 28,
                    "text": "و ئیسرائیل واتش: (ئیتر وەسؽن! یوٙسفی كوڕم ھەڵای زینڎەن، با بلو وینوش وەڵؽ ئانەینە مرو.)"
                }
            ]
        },
        {
            "chapter": 46,
            "audio_link": "https://media.ipsapps.org/hac/hac-audio/GEN_046.mp3",
            "verses": [
                {
                    "verse": 1,
                    "text": "ھەرپۆچی ئیسرائیل پا گردو چؽواوە كە بؽنؽش كوٙچش كەرد، وختێ یاوا بیرشەبعا چاگە قوربانیش سەرە بڕی پەی خوڎاو ئیسحاقی تاتەیش."
                },
                {
                    "verse": 2,
                    "text": "و خوڎا شەوؽنە جە زینڎە وەرمێوەنە قسؽش پەی ئیسرائیلی كەردە و واتش: (یاقوب، یاقوب!) ئاڎیچ جوابش داوە و واتش: (بەڵێ ئینانؽ.)"
                },
                {
                    "verse": 3,
                    "text": "و خوڎایچ فەرماواش: (من خوڎانا، خوڎاو تاتەیڎ، مەتەرسە جە سەرەچؽربیەیۆ پەی میسری، چونكە من چاگە كەروڎ بە میللەتێوە گۆرە،"
                },
                {
                    "verse": 4,
                    "text": "و من چەنیڎ سەرەوچؽر مەو پەی خاك‌و میسری، و بەدڵنیایی جارێوە تەر گؽڵنوتۆ پەی ئؽگەی، و یوٙسفیچ چەمؽڎ منیوٙ پؽوەرە وەختێ كە مری.)"
                },
                {
                    "verse": 5,
                    "text": "و یاقوب جە بیرشەبعاوە كۆڎ ڕا و كوڕەكؽ ئیسرائیلیچ یاقوبی تاتەشا و زاڕوٙڵەكؽشا و ژەنەكؽشا ھوٙرشا گؽرتؽ و سوارؽ ئا عەرەباناشا كەردؽ كە فؽرعەونی كیانێبؽنؽ پەی ھوٙرگؽرتەیش."
                },
                {
                    "verse": 6,
                    "text": "و ئاڎیچؽ گاوەل و ئا گردو مڵك‌ و ماڵەی كە خاك‌و كەنعانینە بەدەسشا ئاوردە بؽ ھوٙرشا گؽرت و لوێ ڕوەو میسر. و یاقوبیچ گردو ئا وەچاشە كە چەنیش بؽنؽ بەردؽش چەنی وؽش."
                },
                {
                    "verse": 7,
                    "text": "كوڕەكؽش و كوڕەزێكؽش و كناچەكؽش و كناچەزێكؽش و گردو وەچەكاش چەنی وؽش ئاوردؽش پەی میسری."
                },
                {
                    "verse": 8,
                    "text": "ئینؽچە نامؽ كوڕەكاو ئیسرائیلینە كە ئامێ دلؽ میسری، یاقوب و كوڕەكؽش، و کوڕە نوٙبەرەكەش كە ڕەئوبؽن بؽ،"
                },
                {
                    "verse": 9,
                    "text": "و كوڕەكاو ڕەئوبؽنؽ، حەنوٙك و پەڵو و حەسرون و كەرمی،"
                },
                {
                    "verse": 10,
                    "text": "و كوڕەكاو شەمعونی، یەموٙئؽل و یامین و ئوٙھەد و یاكین و چوٙحەر،ھەرپاسە شائوڵ كە جە ژەنێوە كەنعانیؽ بؽ،"
                },
                {
                    "verse": 11,
                    "text": "و كوڕەكاو لؽڤی: گؽرشوٙن، قەھات و مەراری."
                },
                {
                    "verse": 12,
                    "text": "و كوڕەكاو یەھودای: عؽر، ئوٙنان، ساڵح، پؽرؽز و زەرەح، بەڵام عؽر و ئوٙنان جە خاك‌و كەنعانینە مەردؽ. كوڕەكاو پؽرؽزیچ ئینؽ بؽنؽ: حەسرون و حەموٙل."
                },
                {
                    "verse": 13,
                    "text": "و كوڕەكاو یساكاری: توٙلەع، پوٙڤە، یاشوڤ و شؽمروٙن."
                },
                {
                    "verse": 14,
                    "text": "و كوڕەكاو زەبولونی: سەرەد، ئؽلوٙن و یەحلیئؽل."
                },
                {
                    "verse": 15,
                    "text": "ئینؽ كوڕەكاو لؽئەینؽ كە پەی یاقوبی پەیڎێ بیؽ جە میزوٙپۆتامیای، چەنی دینەی كناچؽچش، گردو كوڕ و كناچەكاش سی و یەرؽ كەسؽ بؽنؽ."
                },
                {
                    "verse": 16,
                    "text": "و كوڕەكاو گادی: چیفوٙن، حەگی، شوٙنی، ئەچبوٙن، عؽری ئەروٙدی و ئەرئؽلی."
                },
                {
                    "verse": 17,
                    "text": "و كوڕەكاو ئەشؽری: یەمنە، یەشڤە، یەشڤی و بەرؽعە چەنی سراحیؽ واڵؽشا. كوڕەكاو بەرؽعەی: حەڤەر و مەلكیئؽل."
                },
                {
                    "verse": 18,
                    "text": "و ئینؽچە كوڕەكاو زیلفەی بؽنؽ كە لابانی دێبؽ بە لؽئەی كناچؽش. و ئاڎیچە ئینؽشە وستؽوە پەی یاقوبی كە شانڎزە كەسؽ بؽنؽ،"
                },
                {
                    "verse": 19,
                    "text": "دوە كوڕەكؽ ڕاحؽڵەو ژەنەو یاقوبی: یوٙسف و بینامین بؽنؽ."
                },
                {
                    "verse": 20,
                    "text": "جە خاك‌و میسریچەنە، مەنەسا و ئەفرایم پەی یوٙسفی پەیڎێ بیؽ، جە ئاسنەتەو كناچؽ پوٙت‌وفەرەعی كاھین‌و ئوٙنی،"
                },
                {
                    "verse": 21,
                    "text": "و كوڕەكاو بنیامینی: بەلەع، بەكر، ئەشبؽل، گؽرا، نەعمان، ئؽحی، ڕوٙش، موٙپیم، حوٙپیم و ئەرەد،"
                },
                {
                    "verse": 22,
                    "text": "ئینؽچە كوڕەكاو ڕاحؽڵؽنؽ كە وستؽشۆ پەی یاقوبی، گردیشاوە چواردە كەسؽ بؽنؽ،"
                },
                {
                    "verse": 23,
                    "text": "و كوڕەكەو دانی: حوٙشیم."
                },
                {
                    "verse": 24,
                    "text": "و كوڕەكاو نەفتالی: یەحزیئؽل، گوٙنی، یؽچەر و سەلیم."
                },
                {
                    "verse": 25,
                    "text": "ئینؽ كوڕەكاو بیلھەی بؽنؽ، كە لابانی دێبؽ بە ڕاحؽڵؽ كناچؽش، ئاڎیچە ئینؽشە وستؽوە پەی یاقوبی، و گردیشاوە حۆڎ كەسؽ بؽنؽ."
                },
                {
                    "verse": 26,
                    "text": "گردو ئانیشا كە چەنی یاقوبی ئامێ پەی میسری و ئاڎی وستؽبؽنؽوە بؽجگە جە وەیوەكاش شەس و شش كەسؽ بؽنؽ."
                },
                {
                    "verse": 27,
                    "text": "بە ھەردوی كوڕەكاو یوٙسفیۆ كە جە میسرەنە پەیڎێ بیؽبؽنؽ، سەرجەم‌و كەسەكاو یانەو یاقوبی كە ئامێ پەی میسری حەفتا كەسؽ بؽنؽ."
                },
                {
                    "verse": 28,
                    "text": "ئیسەیچ یاقوب وەڵؽ وؽشەنە یەھوداش كیاست پەی لاو یوٙسفی پەی ئانەی ڕاكؽش نیشانە بڎوٙ ڕوەو گوٙشەن، ئینجا یاوێ خاك‌و گوٙشەنی،"
                },
                {
                    "verse": 29,
                    "text": "و یوٙسف عەرەبانەكەش گورج كەردۆ و سەرەوكوی بیۆ پەی گوٙشەنی پەی پؽشوازی كەردەی ئیسرائیلی تاتەیش. وەختێ تاتەش ویناش، دەسش كەرد ملش و ھەردوی گرەوێ."
                },
                {
                    "verse": 30,
                    "text": "و ئیسرائیل بە یوٙسفیش واڎ: (ئیساتؽچ با مرو چونكە ڕوەو توٙم وینا، و زانام كە توٙ ھەڵای زینڎەنی.)"
                },
                {
                    "verse": 31,
                    "text": "ئینجا یوٙسف بە برایەكاش و بە یانەو تاتەیش واتش: (ئیساتؽ ملو پەی لاو فؽرعەونی و پەنەش ماچو: [برێكؽم و تاتەم ئانؽ كە خاك‌و كەنعانینە بؽنؽ، ئامێنؽ پەی لایم،"
                },
                {
                    "verse": 32,
                    "text": "و پەنەش ماچو كە شمە گەلە و گاوەلتا ھەن و شوانؽندؽ و گەلە و گاوەلەكەیچتا چەنی وؽتا ئاوردەنتا و گردو ئانەیچە كە بیەنتا.]"
                },
                {
                    "verse": 33,
                    "text": "ئینجا فؽرعەون چڕوٙتا و ماچوٙتا پەنە: [ھەرمانەتا چؽشەنە؟]"
                },
                {
                    "verse": 34,
                    "text": "شمەیچ واچدؽ: [گۆرەم خزمەڎكارەكؽڎ ئاژەڵدارؽنمؽ و شوانؽنمؽ ھەر جە زاڕوٙڵەییماوە تا ئیسە پؽسە باوباپیراما.] پۆچی جە خاك‌و گوٙشەنینە ئەوانیشتؽ بیدؽ، چونكە گرد شوانێوە گەلەی لاو میسریەكاوە قیزەون بؽ.)"
                }
            ]
        },
        {
            "chapter": 47,
            "audio_link": "https://media.ipsapps.org/hac/hac-audio/GEN_047.mp3",
            "verses": [
                {
                    "verse": 1,
                    "text": "ھەرپۆچی یوٙسف لوا پەی لاو فؽرعەونی و واتش: (تاتەم و برێكؽم و گەلە و گاوەلەكەشا و پا گردو چؽوایچۆ كە چەنی وؽشا ئاوردؽنؽشا جە كەنعانۆ ئامێنؽ، ئیساتؽ ئینێ خاك‌و گوٙشەنینە.)"
                },
                {
                    "verse": 2,
                    "text": "و ئینجا دلؽ گردو برایەكاشەنە پەنج پیێش ھوٙرچنیؽ و بەردؽش و ئەشناسنێش بە فؽرعەونی."
                },
                {
                    "verse": 3,
                    "text": "فؽرعەون جە برایەكاش پەرسا و واتش: (ھەرمانەتا چؽشەنە؟) ئاڎیچؽ جوابشا داوە و واتشا: (خزمەڎكارەكؽڎ، پؽسە‌ باوباپیراما گردما شوانؽنمؽ.)"
                },
                {
                    "verse": 4,
                    "text": "ئینجا ئاڎیچؽ بە فؽرعەونیشا واڎ: (پەی ئاوارەبیەی ئامێنمؽ پەی ئی خاكەیە، چونكە لەوەڕگا نەمەنەن پەی گەلە و گاوەل‌و خزمەڎكارەكاڎ، و وشكەساڵی و گرانیەكەیچ جە كەنعانەنە فرە سەختا، ئیسەیچ تكاڎ وەنەكەرمؽ ڕادە بە خزمەڎكارەكاڎ جە خاك‌و گوٙشەنینە ئەوانیشتؽ با.)"
                },
                {
                    "verse": 5,
                    "text": "و فؽرعەون بە یوٙسفیش واڎ: (تاتەت و برێكؽڎ ئامێنؽ پەی لایڎ."
                },
                {
                    "verse": 6,
                    "text": "خاك‌و میسری ئینا وەرو دەمیتەنە، و جە خاستەرین یاگؽ خاكەكەینە تاتەیت و برایەكاڎ ئەوانیشتؽ كەرە، و با جە خاك‌و گوٙشەنینە ژیوا. و ئەگەر زاناڎ دلؽچشانە كەسانێوە شارەزا و چەنەئامێ ھەنؽ، ئانە كەرەشا بە سەرپەرشتؽ سەرو گەلە و گاوەلەكەو وؽمۆ.)"
                },
                {
                    "verse": 7,
                    "text": "ئینجا یوٙسفیچ یاقوبی تاتەش ئاوردش چوەرۆ پەی لاو فؽرعەونی و مدرناشەرە و یاقوبیچ فؽرعەونش بەرەكەڎدار كەرد،"
                },
                {
                    "verse": 8,
                    "text": "و فؽرعەون جە یاقوبیش پەرسا و واتش: (عومرڎ چنڎ ساڵؽن؟)"
                },
                {
                    "verse": 9,
                    "text": "و یاقوب بە فؽرعەونیش واڎ: (گردو عومرو ئاوارەییم سەڎ و سی ساڵؽن، و عومرم كەما و پەڕ جە مەینەت بیەن، و ھەڵای عومرم نەیاوان عومرو باوباپیرام.)"
                },
                {
                    "verse": 10,
                    "text": "و یاقوب فؽرعەونش بەرەكەتدار كەرد و لاو فؽرعەونیۆ زیارە،"
                },
                {
                    "verse": 11,
                    "text": "ئینجا یوٙسف تاتەش و برێكؽش جە میسرەنە ئەوانیشتؽش كەردؽ، و ماڵ و مڵكش دێ پەنە جە خاستەرین زەمین‌و میسری جە خاك‌و ڕامسیسی، ھەر پا جوٙرە كە فؽرعەون فەرمانەش پەنە كەردە بؽ،"
                },
                {
                    "verse": 12,
                    "text": "و یوٙسف پەی تاتەیش و برایەكاش و گردو خانەوادەكە‌و تاتەیش بە پاو ژمارەو زاڕوٙڵەكاشا خوٙراكش پەی بڕیؽوە."
                },
                {
                    "verse": 13,
                    "text": "و قاتوقڕیەكە ئنڎە سەخت بؽ كە جە گردو زەمینینە نان نەبؽ ھەرپۆچی خەڵك‌و میسری و خەڵك‌و كەنعانی وەروگرانیەكەی ئاوراییشا كؽشت."
                },
                {
                    "verse": 14,
                    "text": "و یوٙسف گردو ئا زەڕەیشە كوٙكەردۆ كە جە خاك‌و میسری و خاك‌و كەنعانینە بؽ جیاتی ئا گردو خەلەیە كە پەنەش ورەتؽبؽنؽ. و یوٙسف گردو زەڕەكەیش بەرد پەی یانەو فؽرعەونی."
                },
                {
                    "verse": 15,
                    "text": "وەختێ زەڕو گردو میسری‌ و گردو كەنعانی تەمامیا، خەڵكەكەو میسری گرد ئامێ پەی لاو یوٙسفی و واتشا: (خوٙراكما دەپەنە! با نەمرمؽ، چؽوێ كەرە، چونكە زەڕەكەما گرد تەمامیان.)"
                },
                {
                    "verse": 16,
                    "text": "و یوٙسفیچ واتش: (ئەگەر زەڕەكەتا تەمامیان، گەلە و گاوەلەكەتا دەیدؽم پەنە و منیچ جیاتی گەلە و گاوەلەكەیتا خوٙراكتا مڎەو پەنه.)"
                },
                {
                    "verse": 17,
                    "text": "و ئاڎیچؽ گەلە و گاوەلەكەشا ئاورد پەی یوٙسفی، و یوٙسفیچ جیاتی ئەسپی و وڵاخی و گەلە و گاوەل و ھەرەكاشا‌ خوٙراكش دێ پەنە، و ئا ساڵەیچە خوٙراكش دێ پەنە جیاتی گردو گەلە و گاوەلەكاشا،"
                },
                {
                    "verse": 18,
                    "text": "و وەختێ ئا ساڵؽ تەمامیا و ساڵەی دماتەرە ئامێ پەی لاو یوٙسفی و واتشا: (ئەی گۆرەما ڕاسیەكەڎ چەنە مەشارمؽوە زەڕما دەسۆ نەمەنەن و گەلە و گاوەلەكەیچما ئینا لاو گۆرەیماوە، ھیچ چؽوێما پەی نەمەنەنۆ وەرودەم‌و گۆرەیمانە بؽجگە جە لاشەیما و زەمینەكەیما،"
                },
                {
                    "verse": 19,
                    "text": "چؽوێ كەرە، با نەمرمؽ و زەمینەكەیچما نەبوٙ بە چوٙڵەوانی؟ بە نان وؽما و زەمینەكەیچما بسانە، ئیتر ئؽمە بیمؽ بە بەنڎؽ فؽرعەونی و ئاڎیچ بوٙ بە ساحؽب‌و زەمینەكەیما، و خەلەیچما دە پەنە پەی ئانەی ژیومؽ و نەمرمؽ، و زەمینەكەیچما نەبوٙ بە چوٙڵەوانی.)"
                },
                {
                    "verse": 20,
                    "text": "و یوٙسف گردو زەمینەكاو میسریش سانێ پەی فؽرعەونی، و گرد میسریێوە زەمینەكەو وؽش ورەتش، چونكە گرانیەكە فرە قورس بؽ سەرشاوە، ھەرپۆچی گردو زەمین‌و میسری بی بە مڵك‌و فؽرعەونی."
                },
                {
                    "verse": 21,
                    "text": "و یوٙسفیچ خەڵكەكەش چی پەڕو میسریۆ تا ئەو پەڕو میسری واڕێشۆ پەی دلؽ شارەكا."
                },
                {
                    "verse": 22,
                    "text": "بەڵام تەنیا ئا زەمینؽشە نەسانێ كە ھینؽ كاھینەكا بؽنؽ، چونكە كاھینەكؽ بەشە خوٙراك‌و وؽشا بؽشا لاو فؽرعەونیۆ، ھەرپۆچی پؽویس نەكەرؽ زەمینەكاشا ورەشا،"
                },
                {
                    "verse": 23,
                    "text": "و ئینجا یوٙسف بە خەڵكەكەیش واڎ: (بڎیەیدؽ ئانا من ئاروٙ وؽتا و زەمینەكؽتا سانێندؽم پەی فؽرعەونی، و ئانەیچە توٙم بەردؽ و شاندؽش زەمینەكاتارە."
                },
                {
                    "verse": 24,
                    "text": "وەختێ درەوەو خەلەكەیتا كەردؽ پەنج یەك‌و دروەكؽ مڎەیدؽ بە فؽرعەونی، و ماباقیەكەش ھین‌و وؽتانە پەی بنەتوٙمی و خوٙراك‌و وؽتا و ئانیشایچە كە ئینێ یانەكاتانە و زاڕوٙڵەكایچتا.)"
                },
                {
                    "verse": 25,
                    "text": "و ھەرپۆچی ئاڎیچؽ واتشا: (توٙ ئؽمەڎ بە زینڎەیی ئاستیمؽوە، وەشڵەی گۆرەكەما چەنەما ڕازیبیێ و بیێنمؽ بە خزمەڎكارؽ فؽرعەونی.)"
                },
                {
                    "verse": 26,
                    "text": "ھەرپۆچی یوٙسف ئینەشە كەرد بە قانون و یاسا پەی زەمینەكاو میسری، كە تاوەكو ئاروٙیچ ھەرھەن، كە مشیوٙ پەنجەنە یوٙو بەروبوم‌و درەوؽ دریوٙ بە فؽرعەونی، بەڵام تەنیا زەمین‌و كاھینەكان كە مڵك‌و فؽرعەونی نیا."
                },
                {
                    "verse": 27,
                    "text": "ئیسەیچ خەڵك‌و ئیسرائیلی ژیوێ جە میسرەنە جە خاك‌و گوٙشەنینە ئەوانیشتؽ بیؽ و چاگە مڵك‌و ماڵێوە فرەشا دەس كۆڎ، و بەروبوم ڎارؽ بیؽ و بەفراوانی زیاڎشا كەرد."
                },
                {
                    "verse": 28,
                    "text": "و یاقوب حەڤە ساڵؽ جە خاك‌و میسرینە ژیوا، و گردو ساڵەكاو عومریش سەڎ و چل و حۆڎ ساڵؽ بؽ."
                },
                {
                    "verse": 29,
                    "text": "وەختێ ئیسرائیل نزیك بیۆ جە مەردەی، یوٙسفی كوڕش چڕیش و پەنەش واڎ: (ئەگەر یاگؽ ڕەزامەنڎیتەنا ئانە دەسڎ بارە و وزەش چؽرو ڕانیم و قەسەمم پەی وەرە و ڕاسی‌ و دڵسوٙزی وؽڎ نیشانەم دە، كە جە خاك‌و میسرینە ئەسپەردەم مەكەری،"
                },
                {
                    "verse": 30,
                    "text": "بەڵام گەرەكما چا یاگؽنە ئەسپەردەم كەری كە باوباپیرم ئینێ چەنەش، ھەرپۆچی میسرەنە بەرم بارە و لاو ئاڎیشاوە ئەسپەردەم كەرە.) و یوٙسفیچ واتش: (ئانەی كەرو كە توٙ واتڎ.)"
                },
                {
                    "verse": 31,
                    "text": "و یاقوبیچ واتش: (قەسەمم پەی وەرە.) و ئاڎیچ قەسەمش پەی وارد، و ئیسرائیلیچ سەرو یاگەكؽشۆ لوا چوٙكەرە."
                }
            ]
        },
        {
            "chapter": 48,
            "audio_link": "https://media.ipsapps.org/hac/hac-audio/GEN_048.mp3",
            "verses": [
                {
                    "verse": 1,
                    "text": "و ئانە بؽ دماو گردو ئی چؽوا بە یوٙسفی وچیا: (ئانا تاتەڎ نەوەشا.) ھەرپۆچی ئاڎیچ دوە كوڕەكؽش مەنەسا و ئەفرایمش بەردؽ و لوا پەی وینای تاتەیش،"
                },
                {
                    "verse": 2,
                    "text": "وەختێ بە یاقوبی وچیا: (ئانا یوٙسفی كوڕڎ مایمێ پەی لایڎ.) ئاڎیچ زوٙرش‌دا وەرو وؽش و سەرو یاگەكؽشۆ نیشتەرە،"
                },
                {
                    "verse": 3,
                    "text": "ئینجا یاقوب بە یوٙسفیش واڎ: (خوڎای باڵادەس، جە لوز كە ئینا جە خاك‌و كەنعانی، پەیم بەركۆت و بەرەكەڎدارش كەردانؽ."
                },
                {
                    "verse": 4,
                    "text": "و پەنەش فەرماوانؽ: [ئانا من بەروبومڎارڎ كەرونە و فرەڎ كەرو، و كەروڎ بە چنڎەھا میللەتؽ و ئی زەمینەیچە پؽسە‌ میراتی مڎەو بە وەچەكاڎ پەی ھەتاھەتای.]"
                },
                {
                    "verse": 5,
                    "text": "ئیسەیچ ئەی یوٙسف دوە کوڕەكؽڎ، مەنەسا‌ و ئەفرایم، ئانؽ كە جە خاك‌و میسرینە پەیڎ پەیڎێ بیؽ وەڵؽ ئانەینە من بەو پەی میسری، ئاڎؽ بابە میرات بەرؽ پؽسە كوڕەكام، و با بە ھینؽ من پؽسە شەمعونی و ڕەئوبؽنی،"
                },
                {
                    "verse": 6,
                    "text": "بەڵام ئا كوڕؽچە كە جەدماو ئؽڎیشاوە پەیڎ پەیڎێ با، با بە ھینؽ وؽڎ، و جەڕاو مەنەسای و ئەفرایمیۆ با بە میرات بەرؽ."
                },
                {
                    "verse": 7,
                    "text": "بەڵام دەرھەق بە وؽچم وەختێ كە جە میزوٙپۆتامیا ئارامۆ گؽڵؽناوە، فرە خەفەتبار بؽنا چونكە ڕاحؽڵە جە خاك‌و كەنعانینە مەردە و وؽم ئەسپەردؽم كەردە، سەرو ئا ڕێوە كە ئانڎە دورە نیەنە جە ئەفراتەیۆ، ئاڎەم چاگە ئەسپەردؽ كەردە، و ئا یاگؽ ئیسە پەنەش وچیوٙ بێتلەحم."
                },
                {
                    "verse": 8,
                    "text": "وەختێ ئیسرائیل دوە كوڕەكؽ یوٙسفیش وینێ و واتش: (ئینؽ كؽنؽ؟)"
                },
                {
                    "verse": 9,
                    "text": "و یوٙسفیچ بە تاتەیش واتش: (ئینؽ ئا كوڕؽنؽ كە خواڎی جە میسرەنە پەنەش بەخشانا.) و یاقوبیچ واتش: (تكاڎ وەنە كەرو بارەشا پەی لایم تاوەكو بەرەكەڎدارشا كەرو.)"
                },
                {
                    "verse": 10,
                    "text": "و ئیسەیچ چەمەكؽ ئیسرائیلی وەرو پیری كزؽ بیؽبؽنؽ و نەتاوؽ خاس وینوٙ، ھەرپۆچی یوٙسف دوە كوڕەكؽش ئاوردؽ وەرۆ و ئاڎیچ ماچؽش كەردؽ و باوشیش كەردؽ پوٙرە."
                },
                {
                    "verse": 11,
                    "text": "و ئیسرائیل بە یوٙسفیش واڎ: (چا باوڕەنە نەبؽنا كە تاوو دەم‌ و چەم‌و توٙ وینووە جارێتەر، كەچی ئانا خوڎا ڕاش پەنە دانا كە تەنا‌نەڎ زاڕوٙڵەكایچڎ وینو.)"
                },
                {
                    "verse": 12,
                    "text": "و یوٙسف ئاڎؽش باوشە‌و تاتەیشەنە بەرئاوردؽ و لوا چوٙكەرە دەم‌ و چەمش وستش سەرو زەمینی."
                },
                {
                    "verse": 13,
                    "text": "و یوٙسف ئەفرایمش وست دەسە ڕاس‌و وؽشۆ وەرانوەرو دەسە چەپ‌و تاتەیشۆ، و مەنەسایچش وست دەسە چەپ‌و وؽشۆ وەرانوەرو دەسە ڕاس‌و تاتەیشۆ، و ھەردویش ئاوردؽ و نزیكؽش كەردؽوە جە تاتەیش."
                },
                {
                    "verse": 14,
                    "text": "بەڵام ئیسرائیل دەسی ڕاسش درؽژش كەرد و وستش سەرو ئەفرایمی كە ھەرچنڎه بە عومر وچكلە بؽ، دەسی چەپیچش درؽژش كەرد و وستش سەرو مەنەسای كە نوٙبەرەكەشا بؽ."
                },
                {
                    "verse": 15,
                    "text": "ئینجا یوٙسفش بەرەكەڎدار كەرد و واتش:"
                },
                {
                    "verse": 16,
                    "text": "با ئا فریشتەی كە منش جە گرد ئازارێوە پارؽزنانؽ، ئی كوڕا بەرەكەڎدارؽ كەروٙ."
                },
                {
                    "verse": 17,
                    "text": "وەختێ یوٙسف دیش كە یاقوبی تاتەش دەسی ڕاسش وستەنش سەرو سەرەو ئەفرایمی حەزش نەكەرد، و دەس‌و تاتەیش گؽرتش پەی ئانەی لاش بەروٙ سەرو سەرەو ئەفرایمیۆ پەی سەرو سەرەو مەنەسای."
                },
                {
                    "verse": 18,
                    "text": "و یوٙسف بە تاتەیش واتش: (پاسەنا تاتە! چونكە ئینەشا نوٙبەرەكەن دەسی ڕاسڎ بارە و وزەش سەرو سەرەیش.)"
                },
                {
                    "verse": 19,
                    "text": "بەڵام تاتەش ڕازی نەبی و واتش: (مزانو كوڕم مزانو، ھەرپاسە ئاڎیچ بوٙ بە میللەتێوە گۆرە بەڵام برا وچكلەكەش چاڎی گۆرەتەر بەرمشوٙ، و وەچەكؽچش با بە چنڎەھا میللەتؽ.)"
                },
                {
                    "verse": 20,
                    "text": "و ھەر ئا ڕوە بەرەكەڎدارؽش كەردؽ و واتش:"
                },
                {
                    "verse": 21,
                    "text": "ئینجا ئیسرائیل بە یوٙسفیش واڎ: (ھەرپؽسە وینی، ئانا من نزیك بیەناوە جە مەردەی، بەڵام خوڎا چەنی شمە بوٙنە و گؽڵنوٙتاوە پەی خاك‌و باوباپیراتا."
                },
                {
                    "verse": 22,
                    "text": "و منیچ ئا خاكەیە مڎەو بە توٙ كە بە شمشؽرەكەیم و تیروكەمانەكەیم جە دەس‌و ئەموٙریەكامۆ سانا، چونكە توٙ جە برایەكای تەریڎ گۆرەتەرنی.)"
                }
            ]
        },
        {
            "chapter": 49,
            "audio_link": "https://media.ipsapps.org/hac/hac-audio/GEN_049.mp3",
            "verses": [
                {
                    "verse": 1,
                    "text": "یاقوب كوڕەكؽش چڕیؽش و پەنەش واتؽ: (كوٙبیدؽوە تاوەكو پەنەتا واچو كە جەدما ڕوٙنە چؽشتا سەرمێ."
                },
                {
                    "verse": 2,
                    "text": "كوٙبیدؽوە و گوٙش گؽردؽ ئەی كوڕەكام، كوڕاو یاقوبی،"
                },
                {
                    "verse": 3,
                    "text": "ڕەئوبؽن، توٙ نوٙبەرەكەمەنی،"
                },
                {
                    "verse": 4,
                    "text": "ھوٙرلوای پؽسە شەپوٙلە‌و ئاوؽ، بەڵام باڵادەس مەبی،"
                },
                {
                    "verse": 5,
                    "text": "شەمعون و لاوی برێنؽ،"
                },
                {
                    "verse": 6,
                    "text": "با گیانم نەلوٙ دلؽ مەجلؽسیشا،"
                },
                {
                    "verse": 7,
                    "text": "نەفرەتە بوٙ جە توڕەییشا،"
                },
                {
                    "verse": 8,
                    "text": "یەھودا، برێكؽڎ ستایش‌و توٙ كەرا،"
                },
                {
                    "verse": 9,
                    "text": "بەچكە شؽرا یەھودا،"
                },
                {
                    "verse": 10,
                    "text": "گوٙچانە‌و دەسەڵاڎداری جە یەھودانە مەبڕیوٙوە،"
                },
                {
                    "verse": 11,
                    "text": "یەھودایچ نؽرەھەرەكەیش پۆ درەخت‌و مؽوؽوە بەسوٙوە،"
                },
                {
                    "verse": 12,
                    "text": "چەمؽش جە شەرابی سورتەرؽنؽ،"
                },
                {
                    "verse": 13,
                    "text": "و زەبولون جە قەراخ‌و بەحرەكانە ئەوانیشتە بوٙ،"
                },
                {
                    "verse": 14,
                    "text": "و یساكاریچ پؽسە ھەرێوە قەوەتیا،"
                },
                {
                    "verse": 15,
                    "text": "وەختێ یاگؽ ئەوەسەیایش وینوٙ وەشەنە،"
                },
                {
                    "verse": 16,
                    "text": "دان دادوەری ماروٙ پەی خەڵكەكە‌و وؽش"
                },
                {
                    "verse": 17,
                    "text": "دان بوٙ بە مارو سەرو ڕێ،"
                },
                {
                    "verse": 18,
                    "text": "ئەی یەھوا، من چەمەڕوانی ڕزگاری توٙ كەرو."
                },
                {
                    "verse": 19,
                    "text": "بازێ چەتؽ مەیا سەرو گادی و ھەڵمەتەش وەنە مڎا،"
                },
                {
                    "verse": 20,
                    "text": "جە ئەشؽرۆ واردە پەڕ بوٙ جە تام و لەزەت،"
                },
                {
                    "verse": 21,
                    "text": "و نەفتالی ئاسكێوە جوانە‌ و سەركؽشەنە،"
                },
                {
                    "verse": 22,
                    "text": "و یوٙسف لەقێوە بەرھەم دارا،"
                },
                {
                    "verse": 23,
                    "text": "و تیرشانؽ فرە بەدڕنڎانە ھەڵمەتەش وەنە مڎا و مڎاش وەرو تیراوە،"
                },
                {
                    "verse": 24,
                    "text": "بەڵام تیر و كەمانەكەش بە چەسپیای مەنوٙوە،"
                },
                {
                    "verse": 25,
                    "text": "بەبوٙنەو خوڎا‌و تاتەیتۆن، كە یارمەتیڎ مڎوٙ،"
                },
                {
                    "verse": 26,
                    "text": "بەرەكەتەكاو تاتەیڎ كە ھورش گؽرتؽبؽنؽ گۆرەتەرؽنؽ جە بەرەكەتەكاو باوباپیرام،"
                },
                {
                    "verse": 27,
                    "text": "بنیامین وەرگێوە ھارا،"
                },
                {
                    "verse": 28,
                    "text": "ئینؽ دوانڎزە عەشرەتەكەو ئیسرائیلینؽ، و ئینەیچە ئانەن كە تاتەشا پەنەش واتؽ و ھەریوٙشا بەرەكەڎدارش كەرد پا جوٙرە كە گونجیابؽ پەیشا."
                },
                {
                    "verse": 29,
                    "text": "ئینجا فەرمانەش كەردە بە كوڕەكاش و واتش: (كوڕەكام ئانا من خەریكا نریەو دلؽ قەبرەو باوباپیرام، و چاگە ئەسپەردەم كەردؽ، دلؽ ئا مەڕؽنە كە ئینا دلؽ زەمینەكەو عەفروٙنی حیتینە،"
                },
                {
                    "verse": 30,
                    "text": "ئانؽ كە ئینا جە جاڕەكؽ مەخپؽلەینە وەرو دەم‌و مەمرؽنە جە خاك‌‌و كەنعانی، ئا مەڕؽ كە ئیبراھیم چەنی جاڕەكؽ ساناش جە عەفروٙنی حیتی پەی ئانەی كە كەروٙش بە قەبرسان،"
                },
                {
                    "verse": 31,
                    "text": "ئا یاگؽ كە ئیبراھیم و سارای ژەنیش چەنەش ئەسپەردە كریێنؽ، و ئیسحاق و ڕؽڤقەی ژەنیش چاگە ئەسپەردەكریێنؽ، و ھەر چاگەیچ لؽئەم ئەسپەردؽ كەردە،"
                },
                {
                    "verse": 32,
                    "text": "و جاڕەكؽ و مەڕەكؽ دلؽش كە جە حیتیەكا سنیێنؽ.)"
                },
                {
                    "verse": 33,
                    "text": "وەختێ یاقوب جە وەسیەت كەردەی پەی زاڕوٙڵەكاش تەمامیا و چەنە بیۆ، ھەردوی قاچؽش وستیشۆ سەرو یاگەكؽش و دماجار دما ھەناسەش دا و نریا دلؽ قەبرەو باوباپیرایش ."
                }
            ]
        },
        {
            "chapter": 50,
            "audio_link": "https://media.ipsapps.org/hac/hac-audio/GEN_050.mp3",
            "verses": [
                {
                    "verse": 1,
                    "text": "و یوٙسف وؽش دا مل‌و تاتەیشەرە و گرەوا و ماچش كەرد،"
                },
                {
                    "verse": 2,
                    "text": "ئینجا یوٙسف فەرمانەش كەردە بە دوختەرەكاو وؽش كە جەنازەكە‌و تاتەیش موٙمیا كەرا، ھەرپۆچی ئاڎیچؽ ئیسرائیلشا موٙمیا كەرد،"
                },
                {
                    "verse": 3,
                    "text": "وەخت‌و موٙمیاكەردەكەیش چل ڕوؽش خواینا، چونكە وەختی تەمام پەی موٙمیا كەردەی چل ڕوؽش گەرەك بؽ، و میسریەكؽچ حەفتا ڕوؽ پەیش گرەوێ،"
                },
                {
                    "verse": 4,
                    "text": "وەختێ ڕوٙ گرەوای‌ یاقوبی سەرشی، یوٙسف چەنی دارودەسەكە‌و فؽرعەونی قسؽش كەردە و واتش: (تكاتا وەنەكەرو ئەگەر منتا وەش مسیەو ئانە لودؽ و بە فؽرعەونی واچدؽ:"
                },
                {
                    "verse": 5,
                    "text": "[تاتەم قەسەمش دانا و واتەنش: (ئانا من مرو چا قەبرؽنە ئەسپەردەم كەرە كە جە خاك‌و كەنعانینە پەی وؽم ھوٙرم كەنڎؽنە.) ئیساتؽچ با سەرەوكوی بووە و تاتەیم ئەسپەردە كەرو ئینجا گؽڵووه.])"
                },
                {
                    "verse": 6,
                    "text": "ھەرپۆچی فؽر‌عەونیچ پەنەش واڎ: (لوە و سەرەوكوی بۆ و تاتەیڎ ئەسپەردە كەرە ھەر پا جوٙرەی كە قەسەمش دانی.)"
                },
                {
                    "verse": 7,
                    "text": "ھەرپۆچی یوٙسفیچ سەرەوكوی بیۆ پەی ئەسپەردەكەردەی تاتەیش، و گردو خزمەڎكارەكا‌و فؽرعەونی و ڕیش چەرماو یانەكەیش و گردو ڕیش چەرما‌و خاك‌و میسریچ چەنیش لوێ،"
                },
                {
                    "verse": 8,
                    "text": "سەرجەم خانەواڎەكەو یوٙسفی و برێكؽش و یانەو تاتەیش و چەنی گردو ئینیشا لوێ، و تەنیا زاڕوٙڵەكؽ و گەلە و گاوەل و وڵاخەكؽشا جە خاك‌و گوٙشەنینە جیائاستؽ،"
                },
                {
                    "verse": 9,
                    "text": "و ئەسپ و عەرەبانە‌ و ئەسپ سوارەكؽ چەنیشا سەرەوكویؽ بیؽوە و قافڵێوە فرە گۆرؽ بؽنؽ."
                },
                {
                    "verse": 10,
                    "text": "وەختێ یاوێ سەرو خەرمانەكەو ئەتادی كە گنوٙ ئەولاتەرو ڕوٙخانەو ئوردنی، چاگە شیوەنێوە گۆرەشا كەرد و بەتنڎی گرەوێ، ئینجا یوٙسفیچ حۆڎ ڕوؽ ماتەمیش نیارە پەی تاتەیش."
                },
                {
                    "verse": 11,
                    "text": "وەختێ ئەوانیشتؽ مەنتؽقەكەی یانؽ كەنعانیەكؽ ویناشا كە میسریەكؽ ماتەم‌ و شیوەن كەرا جە خەرمانەكە‌و ئەتادینە، واتشا: (ئینە ماتەم داریێوە گۆرەو میسریەكان.) ھەرپۆچی نامؽ ئا یاگؽ كە ئینا پەشتەو ئەردەنیۆ نامؽشا نیا ئابؽل میسرایم،"
                },
                {
                    "verse": 12,
                    "text": "كوڕەكؽ یاقوبیچ ئانەشا كەرد كە فەرمانەش پەنە كەردؽبؽنؽ،"
                },
                {
                    "verse": 13,
                    "text": "كوڕەكؽچش جەنازەكەشا ھوٙرگؽرت پەی كەنعانی، ‌و دلؽ ئا مەڕؽنە ئەسپەردەشا كەرد جە زەمینەكەو مەخپؽلەینە جە نزیك‌و مەمرؽ، ئا مەڕؽ كە ئیبراھیمی سانێبؽ چەنی زەمینەكەی لاو عەفروٙنی حیتیۆ پەی قەبرسانی."
                },
                {
                    "verse": 14,
                    "text": "دماو ئەسپەردەكەردەی تاتەیش، یوٙسف و برێكؽش و گردو ئانیشایچە كە چەنیش سەرەوكویؽ بیؽبؽنؽوە پەی ئەسپەردەكەردەی تاتەیش، گؽڵێوە پەی میسری."
                },
                {
                    "verse": 15,
                    "text": "وەختێ برێكؽ یوٙسفی دیشا كە تاتەشا مەرد، واتشا: (خاسا چؽش بوٙ ئەگەر یوٙسفی براما قینیما چەنە ھوٙرگؽروٙ، و ئا خراپەما وەرانوەر كەروٙوە كە ئؽمە وەڵتەرؽ كەردەنما وەرانوەرش؟)"
                },
                {
                    "verse": 16,
                    "text": "ھەرپۆچی پەیخامشا كیانا پەی یوٙسفی و واتشا: تاتەڎ وەڵؽ مەردەیشەنە، ئی فەرمانؽشە كەردؽنە و واتەنش:"
                },
                {
                    "verse": 17,
                    "text": "[ئەپؽسە بە یوٙسفی واچدؽ: (داواكارنا چەنەڎ كە جە گوناحەكاو برایەكاڎ وەش بی، چونكە ئاڎؽ خراپەشا وەرانوەر كەردی، تكاڎ وەنە كەرو چەنەشا وەشبە بەبوٙنەو گوناحا‌و خزمەڎكارەكاو خوڎاو تاتەیتۆ.]) وەختێ ئی پەیخامە یاواوە لاو یوٙسفی، دەسش كەرد گرەوای."
                },
                {
                    "verse": 18,
                    "text": "ئینجا برێكؽش ئامێ و وەرو دەمیشەنە لوێ چوٙكەرە و واتشا: (ئینایمؽ، ئؽمە خزمەڎكارؽ توٙنمؽ.)"
                },
                {
                    "verse": 19,
                    "text": "و یوٙسف پەنەش واتؽ: (مەتەرسدؽ چی مەگەر من یاگەڎارو خوڎاینا؟"
                },
                {
                    "verse": 20,
                    "text": "مەخسەڎو شمە خراپە بؽ پەی من، بەڵام خوڎا واڕاش بە خاسە، تاوەكو ئاروٙ خەڵكێوە فرە بە زینڎەیی بازوٙوە،"
                },
                {
                    "verse": 21,
                    "text": "ھەرپۆچی مەتەرسدؽ، من وؽتا و زاڕوٙڵەكایچتا وەی كەرو.) و دڵنەواییشكەردؽ بە قسە شیرینەكاش."
                },
                {
                    "verse": 22,
                    "text": "ئیسەیچ یوٙسف جە خاك‌و میسرینە ژیوا چەنی یانەو تاتەیش، و یوٙسف سەڎ و دە ساڵؽ ژیوا،"
                },
                {
                    "verse": 23,
                    "text": "و یوٙسف كوڕەزازێكؽ ئەفرایمیش وینێ و ئانڎەیچ ژیوا تاوەكو كوڕەكاو ماكیر كوڕەكەو مەنەسایش وینێ، ئانؽ كە یوٙسفی كەردؽبؽنؽ بە ھینؽ وؽش."
                },
                {
                    "verse": 24,
                    "text": "و یوٙسف بە برایەكاش واتش: (من ئینانؽ سەرەمەرگەنە، بەڵام خوڎا بەدڵنیایی وؽش كەروٙتاوە سەر، و چی خاكەنە ماروٙتا بەرۆ، و سەرەوكویؽتا كەروٙوە پەی ئا خاكەیە كە قەسەمش وارد بڎوٙش بە ئیبراھیمی و ئیسحاقی و یاقوبی.)"
                },
                {
                    "verse": 25,
                    "text": "ئینجا یوٙسف كوڕاو ئیسرائیلیش قەسەم دێ و پەنەش واتؽ: (خوڎا بەدڵنیایی كەروٙتاوە سەر، و ئینجا شمەیچ چؽگەنە پؽشەكام بەردؽ بەرۆ.)"
                },
                {
                    "verse": 26,
                    "text": "و یوٙسف مەرد و عومرش سەڎ و دە ساڵؽ بؽ، و ئیتر موٙمیاشا كەرد و جە میسرەنە وستشا دلؽ تابوتی."
                }
            ]
        }
    ]
}