

			  Încîl (Mizgînî)			
Încîl (Mizgînî) » ZEBÛR » Beşê 1 Zebûr 1 1Xwezî bi wî mirovê ku bi şîreta xeraban rêve naçe,Bi pey gunehkaran nakeve,Li komela tinazkaran rûnanê.2Ew tenê zewqa xwe ji şerîeta Xudan distîne,Û bi şev û bi roj kûr li ser wê difikire.3Yên weha wek wê darê ne, ku li lêva avê hatiye danîn,Meywa xwe di demê de dide,Pelê wê naçilmise.Her karê ku dike qenc dike.4Xerab ne weha ne,Wek hûrikê kayê ne ku ba lê dixe û dibe.5Loma di dadbarkirinê de rast dernakevin,Û gunehkar li civata qencan ranawestin.6Çimkî Xudan riya qencan dizane,Belê riya xeraban neman e.
 Beşê  ZEBÛR Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 2 Zebûr 2 1Çi ye ev kelîna gelan,Vala fikirîna miletan?2Padîşahên dinê radibin ser lingan,Desthilatdar, li hember Xudan û meshkiriyê* wî,Ava dikin yekîtiyan û dibêjin:3"Em biqetînin girêdanên wanJi ser xwe bavêjin benê wan."4Ji textê ezmanan dikene bi wan,Şa dibe Xudan bi kirina wan.5Hingê wê bi hêrs ji wan re bêje,Bi xezeba xwe wan têxe dehşetê:6"Ez im, yê ku padîşahê xwe,Li ser çiyayê pîroz, Siyonê da rûniştin."7Ezê qanûna Xudan bidim belavkirin,Wî ji min re got, "Tu yî kurê min.Îro ez ji te re bûm bav."8Ji min bixwaze, ezê wek mîras miletan,Bi milkî çar kujên dinê bidim te.9Tê bi darê hesin wan bişikînî,Wek derdanek kûzçêker, ji hev biqetînî.10Ey padîşahno, êdî bi aqil bin!Ey serokên dinê, dersê hilînin!11Bi tirs ji Xudan re bibin xizmetkar,Bilerizîn, bibin bextiyar.12Kur maç bikin, da ku hêrs nebe,Kes ji we, li ser rê tune nebe.Çimkî bi derbekê radibe hêrsa wî,Xwezî bi wan, ku xwe avêtine wî.
ZEBÛR Beşê 1 ZEBÛR Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 3 Zebûra Dawid, çaxê ku ji kurê xwe Abşalom reviya. 1Ya Xudan, çiqas zêde bûn dijminên min,Gelekan serî rakir li ber min.2Gelek kes li ser min dibêjin:"Li ba Xwedê ji bo wî xelasî nîne."3Belê tu ya Xudan, tu mertal î li hawirdora min,Tu yî, berzî û serbilindiya min.4Bi dengê xwe ez bang dikim Xudan,Ji çiyayê xwe yê pîroz dide bersîvan.5Ez razam di xew re çûm,Ez cardin hişyar bûm, çimkî Xudan ji min re bû destek.6Tirsa min,Ji peraniya ku çaralî dor li min pêçaye tune.7Ya Xudan rabe, ey Xwedê min xelas ke,Li çena hemû dijminên min xe,Diranê xeraban bişikîne.8Xelasî bi Xudan e,Bila bereketa te li ser gelê te be.
ZEBÛR Beşê 2 ZEBÛR Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 4 Ji bo şefê muzîkê, bi sazên bi têl, Zebûra Dawid. 1Gava ku min li te kir hawar,Bersîva min bide, ey Xwedayê min!Ji tengahiyan, tu derîne firehiyan,Li min were rehmê, goh bide dua min.2Ey mirovno, hûnê heta kîngê,Rûmeta min vegerînin şermê?Hûnê heta kîngê, ji tiştê vala hez bikin,Û bi pey derewan bikevin?3Bizanin ku Xudan, yê dîlsoz ji bo xwe veqetandiye,Kengê ez bang bikimê, ew min dibihîze.4Ji hêrsê bilerizin; belê guneh nekin.Di nav nivînên xwe de kûr li ser vê yekê bifikirin, hiş bin.5Qurbanên rastiyê bidin,Bi Xudan ewle bin.6Yên ku dibêjin "Wê kî bi me qenciyê bike?" gellek in.Bi ronahiya rûyê xwe, me ronahî bike ya Xudan!7Te şahiyek wusa kir dilê min, wusa pirr,Ji ya ku ew, ji firehiya genim û şeraba teze distînin bêtir.8Ezê bi aştî xwe vezelînim û rakevim,Çimkî tenê tu, ya Xudan,Di ewlehiyê de min didî rûniştin.
ZEBÛR Beşê 3 ZEBÛR Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 5 Ji bo şefê muzîkê, bi bilûrê, Zebûra Dawid e. 1Goh bide gotinên min, ya Xudan,Axînên min bibihîze.2Feryada min bibihîze, ey Padîşah û Xwedayê min!Çimkî, ji te re ye dua min.3Serê sibê tu dibîhîzî dengê min, ya Xudan,Her sibe ji te re dua dikim, bi hêvî li benda te dimînim.4Çimkî tu ne ew Xweda yî ku ji xerabiyê hez dike,Xerabî li ba te cih nake.5Pozbilind li pêş te cih nabînin,Hemû gunehkar nefreta te dibînin,6Tu derewkaran dikî tune,Ji zilamê xwîndar û hîlekar,Ya Xudan, tu çiqas aciz î, hawar!7Belê ezê, bi wê kerema te ya mezin,Di hundirê mala te kevim,Bi tirs serî li ber perestgeha te ya pîroz deynim.8Ya Xudan, ji ber dijminên min,Di rastdariya xwe de rê nîşanî min bide,Riya xwe rast bike li ber min.9Çimkî rastî ji devê wan dernakeve,Tije xerabî ye dilê wan,Gora vekirî ye gewriya wan,Tenê xwe xweşkirin e ya wan.10Ya Xwedê, wan sûcdar derîne!Bike ku planên wan hilweşin.Berî wan de, ji ber serhildanên wan ên bêhejmar,Çimkî ew li hember te bûn serhildar.11Her kesê ku xwe davêje te bila şa be,Bila herdem şa û dilgeş be.Çimkî tu diparêzî wan.Hezkiriyên navê te, bila têr şabin bi te.12Çimkî, tu yê rast pîroz dikî, ya Xudan,Bi kerema xwe dora wan tije dikî, wek mertalan.
ZEBÛR Beşê 4 ZEBÛR Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 6 Zebûra Dawid. 1Ya Xudan, bi hêrs li min nehêle!Bi xezebê min neyne rê.2Li min were rehmê ya Xudan, çimkî ez çilmisî me ji can.Şîfayê bide min ya Xudan, çimkî dilerizim ez ji hestiyan.3Pirr dilerize canê minAx, ya Xudan, heta kîngê?4Vegere, tu ey Xudan, azad bike li min can,Xelas bike min bi kereman.5Kes te bibîr nayne ji nav miriyan,Wê kî şikir bike ji te re ji diyarê miriyan?6Ji nalîna xwe ez westiyam,Ji girî her şev şil e doşeka min,Ji hêsrên çavan şil dibe nivîna min.7Ji kederê tarî bû fera çavê min,Qels bûn çav ji rûyê dijminê min.8Ey hûn yên ku xerabiyê dikin,Dûr kevin ji min,Çimkî Xudan bihîst giriyê min.9Xudan bihîst lavakirina min,Wî qebûl kir dua min.10Wê şerm bikin hemû dijminên min,Û têr bilerizin hemû.Wê vegerin û pê re şermezar bibin.
ZEBÛR Beşê 5 ZEBÛR Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 7 Şîgayona Dawid a ji Xudan re. 1Ez xwe dispêrim te ya Xudanê min,Xelas ke min ji wanên ku ketine pey min.Azad ke!2Eger ku nebe xelaskarekî min,Wek şêran,Wê perçe bi perçe bikin canê min.3Ya Xudan Xwedê, eger min ev kiribe:Eger di destê min de, hebe neheqî,4Bêbextî kiribe min bi dostê xwe re,Û bê sedem şêlandibe dijminê xwe,5Bila bi pey min bikeve dijminê min,Min bigire û li erdê xe,Bipelêxe canê min,Û binpê ke rûmeta min.6Bi hêrs rabe, ya Xudan!Bilind bibe li hember xezeba dijminên min!Hişyar bibe ji bo min!Edaletê tu emir bike.7Bila li te bicivin, koma netewan hawirdor,Tu wan îdare bike ji qata jor.8Li miletan hukum dike Xudan,Li min jî hukum bike ya Xudan!Li gor rastî û durustiya min.9Ey Xwedayê rast!Bila dawiya xerabiya xeraban bê,Belê rastan ava ke.Tu ku, dil û aqilan diceribînî.10Xwedê mertalê min e,Xelaskarê dilpaqijan e.11Dadgerek rast e Xwedê,Erê Xwedayek ku, her roj hêrsê dibarîne.12Eger ku venegere însan,Xwedê tûj dike şûran,Bi kişandina kevan, rast dike li armancan.13Amade ne çekên wî yên mirinê,Tîrên wî yên şewitandinê.14Va ye yê xerab êşa xerabiyê dikişîne,Bi xerabiyê bi hemle,Derewan tîne.15Bîrek kola û ew veda,Bi xwe ket çala ku veda.16Xerabiya wî tê serê wî,Zordariya wî ket ser wî.17Sipasdar im ji bo rastiya Xudan,Lavijan dibêjim ji bo navê wî yê mezin.
ZEBÛR Beşê 6 ZEBÛR Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 8 Ji bo şefê muzîkê, Zebûra Dawid a li ser Gîtîtê. 1Ey Serwerê me Xudan,Çiqas mezin e navê te li erd û ezman!Berziya te dagirtiye ezman.2Te bi devê yên berşîr û zarokan,Li pêş dijminên xwe çeper çêkirî,Dengê neyar û yê ku heyfê distîne birî.3Gava ku ez dinêrim li ezman,Karê destê te, heyv û stêran,4Hingê dipirsim ez ji xwe:"Mirov çi ye ku tu wî bibîr bînî,Kurê mirov çi ye ku tu wî bibînî?"5Te ew piçekê ji xwe kêmtir afirand,Bi taca berzî û rûmetê xemiland.6Te ew li ser karên destê xwe kir serwer,Her tişt kir bin lingê wî seranser:7Pez û dewarên xwe,Heywanên xwe yên çolê da ser.8Teyrên ezman û masiyên behran,Hemû giyandarên keviyên deryayan.9Ey Serwerê me Xudan,Çiqas mezin e navê te, li erd û ezman!
ZEBÛR Beşê 7 ZEBÛR Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 9 Zebûra Dawid. 1Ya Xudan ezê bi hemû dilê xwe ji te re şikir bêjim,Hemû karên te yên mezin bibêjim.2Ezê bi te dilgeşiyê bibînim, bikim kêfan.Bi îlahiyan bidim pesnê te, ey Berzê Berzan!3Gava ku dijminên min bi şûn de vedigerin,Li pêş te diterpilin, dimirin û derin.4Çimkî doza min, heqê min te parast,Li text rûniştî da biryara rast.5Te li miletan hilat, xeraban tune kir,Her û her navê wan jê bir.6Dijmin neman, her û her xerab in,Te ji binî hilweşand bajarên wan,Êdî qet nayê gotin ji navê wan.7Belê Xudan her û her rûniştiye,Bi hukum textê xwe ava kiriye.8Bi edalet dinyayê ew digerîne,Bi rastî hukmê xwe li ser miletan datîne.9Ji bo bindestan Xudan stargeh e,Di rojên teng de keleh e.10Yên bi te dizanin ji te ewle ne,Çimkî yên ku berê xwe dan te, te neterikand ya Xudan.11Bi lavijan pesnê Xudanê li Siyonê rûniştî bidin!Bila bi we kirinên wî li nav miletan eşkere bibin.12Çimkî, yê bi pey xwîna rêtî dikeve wê bibîr tîne,Feryada bindestan ji bîr dernayne.13Li min were rehmê ya Xudan,Yê ku min radike ji derê mirinan.Bibîne, ez çi ji destê yên ku ji min nefret dikin dikişînim!14Wusa ku, hemû pesnên te bêjim,Li deriyên bajarê keça Siyonê,Bi xelaskirina te dilgeş im.15Milet ketin çala ku kolan,Lingên wan ket tora ku veşartin.16Hukmê xwe ajot, Xudan xwe da nasîn,Zilamê xerab, bi karê destê xwe bû hefsîn. Hîgayon.17Xerab wê herin diyarê miriyan,Miletên Xwedê jibîr kirine her eynî riyan.18Çimkî wê feqîr herdem neyê jibîrkirin,Hêviya bindestan her û her neyê xîşkirin.19Rabe ya Xudan, bila zorbir nebe însan,Li pêş te be, hukumkirina miletan!20Tu wan bibizdîne, ya Xudan!Bila bizanibin ku ew, ne tu tişt in, tenê însan.
ZEBÛR Beşê 8 ZEBÛR Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 10 Zebûr 10 1Ya Xudan, tu çima wusa dimînî li dûrî,Di demên teng de xwe vedişêrî?2Bi quretiya xerab dişewite bindest,Bila bikeve xefika xwe, ew yê serdest.3Zilamê xerab, bi ya ku canê wî dikişîne dibe pesindar,Yê çavbirçî, red dike Xudan, biçûk dibîne Afirandar.4Bi pozbilindiya xwe, yê xerab nagere li Xudan,Hergav dibê, "Xwedê tune," ev e ya wî, hemû raman.5Fireh e riya xeraban,Hukmên te ji nêrîna wan pirr bilindtir e,Yê xerab fêm nake, li ba wî ne berz û ne çêtir e.6Di dilê xwe de dibêje,"Ez nahejim,Tu car ber bi felaketê ve nabezim."7Devê wî bi lanet, hîle û xedariyê tije ye,Fesadî û xerabî di bin zimanê wî de heye.8Li dora gundan kozik datîne,Li derên xewle canê bêriyan hiltîne,Bi dizî çavê xwe, li ser yê bêçare digerîne.9Wek şêrê di şikeftê de,Li dera xalî kozik datîne,Ji bo girtina bindest dimîne.Ku girt, tora xwe kaş dike û hiltîne.10Ditewin, dikevin ser qerefîskan,Neçar dikevin nav pençan.11Di dilê xwe de dibêjin, "Ji bîr kir Xwedê,Nixamt rûyê xwe, hew dibîne vê."12Rabe ya Xwedê, destê xwe bilind ke ya Xudan!Tu ji bîr neke bindestan!13Çima yê xerab biçûk dibîne Xwedê,Di dilê xwe de, "Ew hesab napirse" dibê?14Belê tu dibînî, ji bo bi destê xwe cezakirinê,Li kîn û xerabiyê dimeyzînî,Tu yî spartgeha neçaran,Tu yî alîkarê sêwiyan.15Bişkîne milê xerab û neheq,Bipirse li hesabê nepirsî yê bêheq.16Padîşah e, her û her Xudan,Namîne li diyarê wî tu tişt ji miletan.17Ji bo dayina heqê bêkes û neçaran,Ya Xudan, te bihîst bangkirina hejaran.18Tê dilê wan xurt bikî, gohê xwe li wan vebikî,Da ku zilamê ji axê, nebe sedemê tirsê.
ZEBÛR Beşê 9 ZEBÛR Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 11 Ji bo şefê muzîkê, Zebûra Dawid. 1Ez xwe dispêrim Xudan,Hûn çawa ji bo min dibêjin,"Wek çivîkan bireve çiyan.2Binêre li xeraban,Dişidînin kevanan,Ji bo ku di tariyê de bavêjin yên dilpak,Ditikînin tîran.3Çaxê bingeh hilweşîn,Dikare çi bike zilamê rastîn?"4Li perestgeha pîroz e Xudan,Textê wî li ezmanan,Ew her kesî dibîne,Hemû mirovan diceribîne.5Yê rast diceribîne Xudan,Ji yê xerab, ji yê zordar aciz e, ji can.6Wê li ser xeraban terafa agir û kewkurtê bibarîne,Wê para wan bikeve kasa bayê ku dişewitîne.7Çimkî Xwedê rast e, ji rastiyê hez dike;Li ber mirovê rast rûyê xwe vedike.
ZEBÛR Beşê 10 ZEBÛR Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 12 Zebûra Dawid. 1Xelas ke ya Xudan, dilsoz neman,Diqedin mirovên ewle li nav mirovan.2Herkes ji cîranê xwe re derew dibêje,Bi xweşekî, bi durûtî dibêje.3Wê Xudan, lêva hemû xweşekan,Devê hemû zimandirêjan bibirre.4Ew ku "Em bi zimanê xwe serdest derdikevin,Lêvên me yên me ne,Kî efendiyên me ne?" dibêjin.5Ji ber bindestiya mexdûran,Ji nalîna feqîran,Xudan dibêje: "Niha ezê rabim,Aştiya ku wan bêrî kiriye ava kim."6Gotinên pak in gotinên Xudan;Dimînin wî zîvê ku bi agirê tenûrê,Heft caran hatiye dadan.7Tu wan biparêze ya Xudan,Dûr bigire ji vî nifşê xeraban!8Çaxê ku nizmîyê di nav mirovan de dît raxbet,Xerab û xerabî li her derê derket.
ZEBÛR Beşê 11 ZEBÛR Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 13 Ji bo şefê muzîkê, Zebûra Dawid. 1Heta kîngê ya Xudan,Ma tê her û her jibîr bîkî min?Heta kîngê rûyê xwe veşêrî ji min?2Her roj, bi dilê bi keder a qirase,Heta kîngê wê bajo ev waswase?Heta kîngê wê dijminê min bi ser keve?3Halê min bibîne ya Xudan, bersîva min bide,Çavên min veke, da ez nekevim xewa mirinê.4Da ku dijminê min nebêje "Min ew têk bir,"Bi lerizîna min nebe dilşad û kêfkir.5Bi hezkirina te ez bûm ewledar,Dilê min bi xelaskirina te bextewar.6Ezê ji Xudan re lavijan bêjim,Çimkî wî ji min re kir comerdî.
ZEBÛR Beşê 12 ZEBÛR Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 14 Ji bo şefê muzîkê, Zebûra Dawid. 1Yê bêaqil di dilê xwe de, "Xwedê tune" dibêje.Mirov xera bûn, karê xerab serî hildan û çûn.Nema kesî qencîker.2Xudan ji jor ve li mirovan dimeyzîne,Ka gelo ewê yên şehreza û li Xwedê digerin bibîne.3Hemû ji rê derketin,Bi hev re bûn mirdar.Kesî qencîker tune,Tenê yek nîne.4Ma yên ku sûc dikin nabînin?Wek ku nan bixwin, gelê min dixwin.Û bang nakin Xudan.5Li wir wê bitirsin, bikevin sawan.Çimkî li alî kesên rast e Xudan.6Hûn biçûk dibînin şîreta bindestan,Belê wan xwe spartiye Xudan.7Xwezî xelasiya Îsraêlê ji Siyonê bihata!Gava ku Xudan xelqê xwe ji surgûnê bîne,Wê ji Aqûb re şadî, ji Îsraêl ê re dilşadî bîne.
ZEBÛR Beşê 13 ZEBÛR Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 15 Zebûra Dawid. 1Ya Xudan, kî wê bibe mêvan li konê te?Kî wê rûnê li çiyayê te yê pîroz?2Yên ku bêkêmahî dijîn, ya rast dikin,Û ji dil ya rast dibêjin.3Ew ku, bi zimanên xwe nakin buxtan,Xerabî nakin bi dostan,Ruswa nakin cîranan.4Ew ku, zilamên rezîl kêm dibînin,Belê yên ku ji Xudan ditirsin dihesibînin.Bi xesara xwe sond xwaribe jî, venagere ji sondê.5Perê xwe nade faîzê,Li hember bêsûc bertîlê nastîne.Yê ku vana dike wê tu car veneleqe.
ZEBÛR Beşê 14 ZEBÛR Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 16 Mîktama Dawid. 1Min biparêze ya Xudan,Çimkî ez xwe dispêrim te.2Min ji Xudan re got, "Tu yî efendiyê min,Xên ji te kes nîne ku qenciyê bike bi min."3Heçî pîroz û esilzadeyên dinê ne,Hemû şahiya min bi wan e.4Yên ku li pey îlahên din digerin, wê derdê wan zêde be.Ezê goriyên wan ên xwînê nerêjim.Navê wan bi devê xwe nebêjim.5Ya Xudan,Tu nesîb û para kasa min î.Pardarê jiyana min î.6Çi cihên berdar bûn para min,Erê, çi xweşik e mîrasa min.7Pesnê te didim, Xudanê ji bo min şîretdar,Bi şevan jî dilê min ji min re dibe hîndar.8Ez hergav Xudan datînim pêş xwe,Ji ber ku li milê min ê rastê ye, min nedî lerz li xwe.9Ji ber vê hundirê min bi kêf, dilê min şa ye,Bedena min di ewlehiyê de ye.10Çimkî tu min li diyarê miriyan terk nakî,Ji rizîbûna pîrozê xwe re dil nakî.11Tu min haydar dikî ji riya jînê,Têr şahî heye li pêşberî te,Kêm nabe şahî li rastê te.
ZEBÛR Beşê 15 ZEBÛR Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 17 Duayek Dawid. 1Ya Xudan, li doza heq gohdarî bike,Feryada min bibihîze!Goh bide dua min a ji lêvên bêhîle!2Tu min mafdar derîne,Çimkî çavê te rastiyê dibîne.3Te ceriband dilê min,Bi şev ez sehitandim,Bi îmtihankirina min,Te xerabiyek nedît;Min niyet kir, ya xerab dernakeve ji devê min.4Herçî kirinên kesên din in,Bi gohdana gotina te,Ji riyên zordariyê reviyam.5Min bi gavên şidayî da ser riya te,Neşemitîn lingên min.6Min bangî te kir ey Xwedê,Çimkî tu bersîv didî min;Goh bide, gohdar be li gotina min!7Ey tu, yên ku xwe dispêrinê,Bi destê xwe yê rastê, wan ji dijminên wan xelas dike!Kerema xwe ya mezin nîşan de.8Min biparêze wek bîbikê çavan;Ji êrîşkirina xeraban,9Ji dijminên ku dora min rapêçane,Di bin siya bazkên xwe de min veşêre.10Dilê wan dohn girtiye,Bi devê xwe bi quretî dibêjin.11Niha dor li me dipêçin, li pey şopa me ne,Ji bo me li erdê xin çav li ser me ne.12Wek şêrekî li benda perçekirinê,Wek şêrekî ciwan ê ku rûniştiye di kemînê.13Rabe ya Xudan, pêşî li wan bigre, wan hilweşîne!Canê min bi şûrê xwe ji xeraban,Bi destê xwe ji mirovan, ya Xudan,Ji zilamên dinê bifilitîne.14Yên ku para wan a jînê ji vê dinê ye,Bila zikê wan bi cezayê ku tê bidî tije bimîne,Bila zarokên wan jî bixwin û têr bibin,Yê mayî ji nevîyên wan re bimîne.15Ezê bi saya rastdariyê rûyê te bibînim,Gava hişyar bim, bi dîdara te têr bibim.
ZEBÛR Beşê 16 ZEBÛR Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 18 Roja ku Xudan ew ji pença hemû dijminên wî û ji destê Sawil xelas kir, Dawid ev îlahî ji Xudan re xwend. 1Ez ji te hez dikim ya Xudan, tu yî hêza min!2Xudan e zinarê min, kanî û rizgarkarê min.Xwedayê min, zinarê min ê xwe spartinê ye.Mertalê min, hêza min a rizgarkirinê, birca min a bilind e!3Ezê bang bikim Xwedayê xwe yê hêjayî pesnan,Û xelas bibim ji dijminan.4Benên mirinê dora min pêçan,Ji pêlên hilweşînê ez tirsiyam.5Benên diyarê mirinê ez pêçam,Kemînên mirinê bi ser min ve hatin.6Min di tengahiya xwe de dua kir ji bo Xudan,Hawara xwe lê kir ji bo alîkariyan.Wî ji perestgeha xwe bihîst dengê min,Gihîşt gohê wî feryada min.7Hingê dinya lerizî, hejiya,Bingeha çiyan ji binî ve leqiya.Çimkî Xudan hêrs bûbû.8Ji pozê wî bilind bû dûman,Ji devê wî hilkişî agir,Ji sotikan bi hev girt.9Ezman qelaşt û daket,Tariya reş di bin lingê wî de bû.10Li Kerûbekî siwar bû û firiya,Li ser bazkên bayê bilind bû.11Tariyê li xwe pêça,Reşahiya avan û ewrên reş ên asîman li dora xwe kir holik.12Ji birqîna hebûna wî,Ji ewran tavî û sotikên agir bariya.13Xudan ji ezmanan kir qêrîn,Deng da Yê Berz,Bi tavî û sotikên agirîn.14Tîrên xwe avêt ew ji hev belav kir,Bi avêtina birûskê ew ji hev xera kir.15Ji hilmsitandina pozê te,Jî lêhilatîna te, ya Xudan,Kûrahiya avan hat dîtin,Bingehên dinyayê vebûn.16Ji jorê, dirêjî min kir destê xwe Xudan,Ez girtim, ez deranîm ji gellek avan.17Wî ez, ji yên ku ji min nefret dikin,Ji dijminên min ên hêzdar azad kirim.Çimkî ew ji min hêzdartir bûn.18Di roja felaketê de derketin pêş min,Belê Xudan bû destek ji bo min.19Wî ez derxistim firehiyê,Ez xelas kirim, çimkî ji min xweş bû.20Xudan, bergîdana rastbûna min da,Li gor paqijiya destê min, hemberê wê da.21Çimkî ez meşiyam, li ser riya Xudan,Bi xerabiyê, ji Xwedayê xwe neqetiyam.22Li pêş min e hemû dadbariyên wî,Dûr naxim ji xwe qanûnên wî.23Bi wî re ez tam û temam bûm,Min xwe dûr kir ji gunehan.24Ji ber vê yekê Xudan ji ber rastiya min,Li gor destpaqijiya min a li pêş xwe, da bergîdana min.25Tu ji yê dilsoz re dilsoz î,Bi yê têgihîştî re gihîştî.26Bi pak re pak,Ji zilamê xwar re xwar î.27Tu yî rizgarkarê nefsbiçûkan,Dadixî jêr bozbilindan.28Tu pê dixî çira min!Ey Xudan Xwedê, tu ronahî dikî tariya min.29Bi te ez êrîş dikim ser leşker,Bi Xwedayê xwe derbas dibim dîwar û çeper.30Riya Xwedê bêqusûr e,Sozê Xudan xas e.Ew, ji her kesê ku xwe spartiye wî re mertal e.31Ma heye ji xeynî Xudan Xwedê?Ji Xwedê pê ve zinarê ku mirov pişta xwe bidê?32Ew Xwedê, ku hêz dide min,Û temam dike riya min.33Wî ling dan min wek lingên xezalan,Ez li jor parastim, li bendavan.34Wî hîn kir destê min ji bo şeran,Milê min kir kevanê ji tuncan.35Te da min mertalê rizgarkirina xwe,Destê te yê rastê ez girtim,Nefsbiçûkiya te ez bilind kirim.36Te fireh kir ciyê lingê min,Loma neşemitî piyê min.37Ez bi pey dijminê xwe ketim, gihîştim wan,Ez nezivirîm heta ku ew neqediyan.38Min ew pelaxt, ew nikarin rabin,Wê weha di bin lingê min de bin.39Ji bo şer te ez bi hêzê rapêçandim,Yên ku li hember min rabûn di bin min de pelişandin.40Te kir ku dijmin ji ber min birevin,Yên ku ji min nefret dikin tunebin.41Wan kir hawar, belê nedîtin kesî rizgarkar;Bang kirin Xudan, wî bersîv neda wan.42Te ew pelçiqand, wek toza ber bayê,Bi wan girt û avêt, wek heriya kuçê.43Te ez xelas kirim ji pevçûna gelê min,Ez kirim serok li ser miletên din,Yên ku ez nas nakim ji min re evdîtî dikin.44Bi bihîstinê re goh didin min,Yên xerîb serî datînin li ber min.45Yên xerîb bêhêz in,Bi lerizîn ji kelehên xwe dibezin.46Xudan dijî, pîroz be zinarê min!Bila bilind be, Xwedayê rizgariya min!47Ew Xwedê ye, ku distîne heyfa min.Û miletan dike bin hêza min.48Ew min rizgar dike ji dijmin,Serhildêran dike bin serweriya min,Min diparêze ji zordaran.49Ji bo vê ya Xudan, ez ji te re spas dikim ji nav miletan,Li ser navê te dibêjim lavijan.50Xudan rizgarkirinên mezin dide padîşahê xwe,Ji yê xwe yê meshkirî*, ji Dawid û ji nîjada wî re,Her û her keremdar e.
ZEBÛR Beşê 17 ZEBÛR Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 19 Ji bo şefê muzîkê, Zebûra Dawid. 1Ezman berziya Xwedê didin nîşan,Qûba ezman karê destê wî didin xuyan.2Roj ji rojê re gotin dibêje,Şev ji şevê re zanînê dide nîşan.3Ne gotin heye, ne peyivîn,Dengê wan nayê bihîstin.4Belê dengê wan belav dibe li tevahiya dinê,Û dengê wan diçe heta dawiya cîhanê.Xwedê, ji bo rojê li ezmanan çadir danî.5Roj, wek zavayê ku ji gerdekê dertê ye,Bi kêf e, wek bezdarê li ber bezînê ye.6Dertê ji aliyekî ezman,Dizivire heta dawiya ezman,Tu tişt nikare xwe veşêre ji germahiyan.7Tekûz e şerîeta Xudan, can dide can,Dilsoz e şehadeta Xwedê,Şehrezayî dide şaşan.8Qaydeyên Xudan rast in, şahiyê didin dilan,Emrê Xudan pak e, ronahiyê dide çavan.9Tirsa Xudan paqij e, her û her dimîne,Dadbariyên Xudan heq in, hemû jî rastî ne.10Bêriya wan tê kirin, ji zêr, ji gellek zêrê xas bêtir,Ew in ji hingiv, ji hingivê dawerivandî xweştir.11Evdê te bi wan tê hişyarkirin,Yên wan tînin cih, distînin perrûya mezintirîn.12Kî dikare şaşiyên xwe bibîne,Ji gunehên bi dizî tu min bibexşîne,13Bibexşîne evdê xwe ji gunehên bi zanîn,Nehêle ku li ser min bibin padîşah!Hingê ezê tekûz bibim,Ji serhildana mezin bêrî bim.14Gotina ku dertê ji devê min,Fikra ku diçe ji dilê min,Bila maqûl bê dîtin li pêş te,Ya Xudan tu yî zinar û rizgarkarê min!
ZEBÛR Beşê 18 ZEBÛR Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 20 Ji bo şefê muzîkê, Zebûra Dawid e. 1Di roja teng de, bila Xudan bide bersîva teBila navê Xwedayê Aqûb te bilind bike.2Bila ji dera pîroz ji te re bişîne alîkarî,Ji Siyonê ji te re bibe hêzdarî.3Bila hemû goriyan bibîr bîne,Goriyên şewitandî bipejirîne!4Bila bi dilê xwe bide te,Hemû şîretên te bi cih bîne!5Hingê emê, serketina te bi şahî pîroz kin,Bi navê Xwedê alên xwe rêz kin.Bila Xudan hemû daxwazên te bi cih bîne.6Niha ez hîn bûm, Xudan ji meshkiriyê* xwe re rizgariyê tîne.Bi hêza destê xwe yê rastê,Ji ezmanên pîroz wî dibersivîne.7Hin bi erebên xwe yên şer,Hin bi hespên xwe pesnê xwe didin.Belê em navê Xudan Xwedayê xwe hildidin.8Ew xwar bûn, dikevin;Em rabûn, ripîrast in.9Ya Xudan, ji padîşah re rizgariyê bîne!Gava me bang kir, me bibersivîne!
ZEBÛR Beşê 19 ZEBÛR Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 21 Ji bo şefê muzîkê, Zebûra Dawid e. 1Ya Xudan, bi hêza te şa dibe padîşah,Bi rizgarkirina te pirr dibe dilşa.2Ya ku dilê wî xwest te da wî,Qet ne dirixand daxwaza devê wî.3Bi qencî û bereketê tu hatî lêlima wî,Taca zêrîn a xas te da serê wî.4Ji te jiyan xwest, te da wî,Rojên dirêj, jiyek herheyî.5Bi rizgarkirina te, mezin e berziya wî,Te ew rapêça bi berzî û mezinahî.6Te her û her ew gellek pîroz kir,Bi rûyê xwe te ew kêfxweş kir.7Çimkî padîşah bi Xudan ewle ye,Bi heskirina Yê Herî Berz bêlepte ye.8Wê destê te bigihîje hemû dijminan,Destê te yê rastê, bigîhije ji te nefretkiran.9Gava ku tu hêrs bibî ya Xudan,Tê wan bikî wek firina dadayî;Bi xezeba xwe daqurtînî,Bi agir wan biqedînî.10Tê wan hilînî ji rûyê cîhan,Rakî dundana wan ji nav mirovan.11Wan li ber te xerabî niyet kirin,Xwestin bixapînin,Belê ew serkeftinê nabînin.12Çimkî tê wan şûn ve bişînî,Tîrên xwe li hember wan bitikînî.13Hêza xwe nîşan bide ya Xudan!Emê pesnê berziya te bidin, bi stran.
ZEBÛR Beşê 20 ZEBÛR Beşê 22 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 22 Ji bo şefê muzîkê, Zebûra Dawid. 1Xwedayê min, Xwedayê min, te çima ez berdam?Çima tu dûr î,Ji rizgarkirina min, ji nalînên gotina min?2Ey Xwedayê min, ez bi roj gazî te dikim, tu nadî bersîva min,Û bi şevan, nîne tu rihetiya min.3Herçî tu yî, tu pîroz î.Li ser textê pesindana Îsraêl î.4Bi te ewle bûn bav û kalên me.Xwe spartin te, te ew azad kirin.5Bi lavakirina te rizgar bûn,Bi te ewle bûn, şermî nebûn.6Ez ne mirov im, kurmê axê me.Milet min biçûk dibîne, rûreşê xelqê me.7Tinazan bi min dike kesê ku min dibîne,Dibişire, serê xwe dihejîne û dibêje:8"Xwe spartiye Xudan, ka bila wî azad ke,Madem Xudan jê hez dike, bila wî xelas ke!"9Tu yî, yê ku ez deranîm ji malzaroka dê,Te ez parastim li ber pêsîra dê.10Ji bûyinê ve ez hatime spartin li te,Hê ji malzarokê ve, Xwedayê min tu yî.11Ji min dûr nekeve, çimkî nêzik e tengahîNîne kesê ku bike alîkarî.12Boxeyan dor pêçane li min,Boxeyên Başan ên hêç, dor girtine li min.13Wek şêrê ku bi humîn perçe dike nêçîra xwe,Vekirine li min devê xwe.14Ez hatim rêtin wek avê,Hemû hestiyên min derketin ji movikan,Dilê min wek şimayê, dihele di hundirê min de.15Wek perçê qafikê, ziwa bû hêza min,Zeliqî ziman, bi ezmanê devê min;Te ez danîm ser axa mirinê.16Dora min pêça kuçikan,Hawirdor girtin xeraban,Dest û lingên min qul kirin.17Dikarim bijmêrim hemû hestiyên xwe,Çavê xwe zoq kirine, li min dinêrin.18Li hev par dikin kincên min,Pişk davêjin li ser lîbasê min.19Belê tu ya Xudan, dûr nemîne;Ey hêza min, zû alîkariyê bi min bigîhîne!20Tu canê min ji şûr,Canê min ji pença kuçikê azad ke!21Tu min ji devê şêr xelas ke,Erê, te ji qiloçên boxê kûvî,Bersîva min da!22Ezê navê te ji birayên xwe re bêjim,Li nav civatê pesnê te bêjim.23Ey hûn, yên ji Xudan ditirsin, jê re şûkûr bikin!Ey hûn, hemû nîjada Aqûb, wî berz bikin!Ey hûn, hemû nîjada Îsraêl, jê bitirsin!24Çimkî wî, derdê yê ketî kêm nedît û dil jê neqeliqî,Berê xwe lê nezivart;Gava ku lê kir hawar, ew bihîst.25Di civata mezin de şikirkirina min ji te re ye,Li pêş yên ku ji te ditirsin, ezê sozên xwe bînim cih.26Wê yên feqîr bixwin û têr bibin,Yên li Xudan digerin wê pesnê wî bidin.Bila dilê me her û her bijî!27Wê çar aliyên dinê bibîr bîne û vegere Xudan,Û hemû milet wê li pêş te herin ser çokan.28Çimkî padîşahî ya Xudan e,Karê wî serweriya hemû miletan e.29Wê hemû dewlemendên dinê têr bibin,Û li ber wî herin ser çokan.Hemû yên ku diçin axê,Û yên ku nikarin ji mirina xwe re bibin asteng,Wê li pêş wî herin ser çokan.30Nifşên bê, wê ji wî re bikin evdî,Wê Xudan, ji nifşên pêş re bê gotin.31Ewê bên,Kirin û edaleta wî,Ji gelê ku hê çênebûye re bêjin.
ZEBÛR Beşê 21 ZEBÛR Beşê 23 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 23 Zebûra Dawid. 1Xudan şivanê min e,Çênabe kêmahiya min.2Min vedizelîne li ser mêrgên şîn,Li qeraxên avên aram, min dide meşîn.3Teze dike canê min,Bi saya navê xwe min di riyên rast de dide meşîn.4Ez di newala mirinê ya tarî re derbas bim jî,Natirsim ji xerabiyê.Çimkî tu bi min re yî, tu yî li ba min.Çoyê te, darê te rihetiyê dide min.5Li pêş dijminên min tu ji min re datînî sifrê,Û tu bi rûn dikî serê min,Difûre kasa min.6Wê di hemû jîna min de,Qencî û kerem li pey min bimeşe.Û ezê hergav di mala Xudan de rûnêm.
ZEBÛR Beşê 22 ZEBÛR Beşê 24 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 24 Zebûra Dawid. 1Dinya û hemû kesên ku tê de ne,Ruyê erdê û tijebûna wê, ya Xudan e.2Çimkî wî ava kir ew li ser deryayan,Da sekinandin li ser çeman.3Kî dikare derkeve çiyayê Xudan,Û raweste li cihê wî yê pîroz?4Ew zilamê ku destê wî paqij û dilê wî pak e,Dilê wî neketiye pey derewkarî,Û ne jî sond xwarî bi hîlekarî.5Ew ji Xudan pîroziyê,Ji Xwedayê rizgarkirina xwe mafdariyê distîne.6Yên weha ji wî nifşî ne ku li wî digerin,Ew gelê Aqûb in ku li riya Xudan digerin.7Ey derîno, serê xwe bilind kin!Vebin, ey deriyên kevin!Da ku Padîşahê berz têkeve hundir!8Ma kî ye ev Padîşahê berz?Ew Xudan e, hêzdar û pêkarEw Xudan e, di şer de mêrxas.9Ey derîno, serê xwe rakin!Vebin ey deriyên kevin!Da ku padîşahê berz têkeve hundir!10Ma kî ye ev Padîşahê berz?Ew e Xudanê artêşên ezman,Ew e Padîşahê berziyê.
ZEBÛR Beşê 23 ZEBÛR Beşê 25 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 25 Zebûra Dawid. 1Ya Xudan, ez bi canê xwe nêzikî te dibim,2Ey Xwedê, ez bi te ewle me, min nede şermê,Bila dijminên min nekenin bi min!3Hemû yên ku bi hêvî ne, wê şermî nebin;Yên ku bêsedem çavsorî dikin, wê bibînin şermê.4Ya Xudan, tu hînî min bike riyên xwe,Nîşanî min bide aliyên xwe.5Bi rastiya xwe rê nîşanî min bide, ji bo min bibe hîndar.Çimkî tu yî ji bo min Xwedayê rizgarkar.Hêviya min hergav tu yî.6Ya Xudan, heskirin û dilovaniya xwe bibîr bîne;Çimkî ew ji berê ve hene.7Gunehên min ên xortaniyê û serhildanên min bibîr neyne,Li gor kerema xwe,Ji bo qenciya xwe min bibîr bîne ya Xudan.8Rast û qenc e Xudan,Ji ber vê yekê rê nîşan dide li ber gunehkaran.9Di riya edaletê de, ew e ji bo nefsbiçûkan rêber,Ew riya xwe nîşanî wan dide her û her.10Ji bo yên ku peyman û şahidiya wî digirin,Hemû riyên Xudan kerem û rastî ne.11Ji bo navê xwe ya Xudan,Tu gunehê min bibexşîne, çimkî gellek mezin e.12Her kî ku bitirse ji Xudan,Ew hînî wî dike riyan.13Ewê bi firehî bijî ew însan,Nîjada wî mîras bistîne erdan.14Sira Xudan ji bo wan e ku ji wî ditirsin,Ew wan haydar dike ji peymana xwe.15Çavê min hergav li Xudan e,Çimkî ew lingê min dertîne ji toran.16Li halê min binêre, li min were rehmê;Çimkî ez bindest û bêkes im.17Zêde dibe tengahiya dilê min,Tu xelas ke min ji derdê min.18Binêre li ketin û êşên min,Bibexşîne hemû gunehan li min!19Li dijminên min binêre, ku çiqas pirr bûn,Bi çi awayî nefret dikin ji min.20Biparêze canê min, min azad ke!Min şermî neke, çimkî ez xwe dispêrim te.21Bila rastî û durustî min biparêze,Hêviya min hergav tu yî.22Ey Xudan, biparêze Îsraêlê,Ji hemû tengahiyan!
ZEBÛR Beşê 24 ZEBÛR Beşê 26 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 26 Zebûra Dawid. 1Min mafdar derîne ya Xudan,Çimkî ez di riya rast de meşiyam;Bê çivçivandin min baweriya xwe anî bi Xudan.2Min biceribîne ya Xudan, min îmtihan bike.Dilê min, fikrên min sihêtî bike.3Çimkî hezkirina te ye hergav li pêş çavê min,Dilsoziya te rêberî dike li min.4Rûneniştim ez li ba derewkaran,Û min neda pey durûyan.5Nefret dikim ez ji koma xeraban,Tu car nakevim nava fesadan.6Min bi bêsûcî şûştin destê xwe,Ezê bigerim li dora perestgeha te ya Xudan,7Heta ku ez bibîhîzim dengê te yê bi şûkran,Û herîqayên te bikim îlan.8Ez hez dikim ya Xudan ji mala te,Li dera ku rawestî berziya te.9Tu nestîne canê min bi gunehkaran,Û jiyana min bi xwînxwaran.10Yê wan, xerabî ye di destê wan,Destê wan ê rastê tije ye bi bertîlan.11Belê ez dijîm bi durustî,Min xelas ke, ber min bikeve tu jî.12Lingê min li dera rast e.Di civatê de ezê pesnê te bidim ya Xudan.
ZEBÛR Beşê 25 ZEBÛR Beşê 27 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 27 Zebûra Dawid. 1Ronahî û rizgariya min e Xudan,Ez natirsim ji tu kesan.Hêza jiyana min e Xudan,Bo çi ezê bitirsim ji hinan?2Xerabên ku hember û dijminên min in,Gava ku nêz bûn ji bo ku min bixwin,Ew bi xwe terpilîn û ketin.3Ordiyek li hember min kon deyne,Dilê min natirse,Derkeve şer li hember minDîsa jî hunda nabe baweriya min.4Min tiştekî xwest ji Xudan, ez li wî geriyam:Temaşekirina bedewiya Xudan,Li perestgeha wî, ji bo ku ez ji wî re bibim heyran,Hemû rojên jiyana xwe li mala wî biborînim.5Çimkî di roja şer de ewê min veşêre li holika xwe,Wê bi nixamtina konê xwe min veşêre,Û min bilind bike li ser zinar.6Hingê wê li hember dijminên dora min,Bilind bibe serê min,Û ezê bi şahî qurbanan li konê wî pêşkiş bikim,Bi stranan, bi îlahiyan pesnê Xudan bidim.7Bibihîze ya Xudan, ez bi dengê xwe li te dikim bang,Ber min bikeve, min bibersivîne!8Ya Xudan, te got, "Li rûyê min bigerin"Dilê min ji te re got,"Ez li rûyê te digerim."9Veneşêre rûyê xwe ji min,Bi hêrs berî xulamê xwe nede!Tu ji min re bûyî alîkar,Min nehêle, min bernede,Ey Xwedayê min ê xelaskar!10Dê û bavê min dev ji min berdin jî,Wê Xudan li min xwedî derkeve.11Ya Xudan, riya xwe hînî min bike.Li hember dijminên min,Di riya rast de bibe rêber ji bo min.12Min ji kêfa dijminên min re nehêle,Çimkî şahidên derewkar û zordar,Li ber min rabûn.13Ez bawer im ku ezê li diyarê jîndaran,Bibînim qenciya Xudan.14Li benda Xudan be,Hêzdar û bizirav be;Erê li benda Xudan be!
ZEBÛR Beşê 26 ZEBÛR Beşê 28 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 28 Zebûra Dawid. 1Ya Xudan, ez gazî te dikim,Ey zinarê min, tu negire gohê xwe li min;Eger tu gohê xwe nedî min,Ezê bibim wek wanên ku dişeqitin gorê.2Gava ku min li te kir hawar,Destên xwe vekir li pêş perestgeha te ya pîroz,Bibihîze dengê hawara min.3Min bi xerab û fesadîkiran re,Neke eynî mêzînê.Ew ji cîranên xwe re aştî dibêjin,Belê di dilê wan de xerabî heye.4Li gor kirinên wan, li gor karên wan ên xerab bide wan;Li gor karên destê wan, ya ku heq kirine tu bide wan.5Madem ku ew bala xwe nadin karên destê wî,Û nahesibînin kirinên Xudan,Ewê hilweşîne, ava neke wan.6Pîroz be Xudan,Çimkî wî bihîst dengê hawara min.7Hêz û mertalê min e Xudan,Dilê min bi wî ewle, bi wî alîkarî dît.Bi şabûna dilê xwe,Spas dikim jê re bi îlahiyan.8Xudan, hêza gelê xwe ye,Kela rizgariya mesîhê xwe ye.9Gelê xwe rizgar ke, mîrasa xwe pîroz ke;Şivantiyê bike li wan û hergav hilgire wan!
ZEBÛR Beşê 27 ZEBÛR Beşê 29 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 29 Zebûra Dawid. 1Ey hebûnên ezmanî,Pesnê hêz û berziya Xudan bidin,2Pesnê mezinahiya navê Xudan bidin.Di rewneqiya wî ya pîroz de, li ber Xwedê herin ser çokan.3Dengê Xudan li ser avan e,Xwedayê berziyê digurme,Xudan li ser gellek avan e.4Dengê Xudan hêzdar e,Dengê Xudan haşmetkar e.5Dengê Xudan darên sedîr dişikêne,Sedirên Lubnanê dike par bi par.6Û ew Lubnanê wek golik,Çiyayê Sîrîonê wek mozikê boxê kuvî hildavêje.7Dengê Xudan wek brûskê davêje,8Dengê Xudan çolê dihejîne,Xudan çola Qadeşê dihejîne.9Dengê Xudan xezalan dide zayin,Pelên daristanan diweşîne.Li perestgeha wî herkes "Berzî" diqîre.10Xudan li ser tofanê li textê xwe rûnişt,Ewê her û her padîşah bimîne.11Xudan hêz dide gelê xwe,Gelê xwe bi aştî pîroz dike!
ZEBÛR Beşê 28 ZEBÛR Beşê 30 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 30 Zebûra Dawid. 1Ez te bilind dikim ya Xudan,Çimkî te ez xelas kirim,Te dijminên min bi min neda şakirin.2Ya Xudan Xwedayê min,Min li te kir hawar, te şîfa da min.3Ya Xudan, te canê min derxist ji diyarê miriyan,Da ku ez nekevim gorê te da min jiyan.4Ey hûn dilsozên Xudan, pesnê wî bidin bi îlahiyan,Ji bîranîna navê wî yê pîroz re şikir bikin.5Çimkî ji bo gavakê ye hêrsa wî,Her û her e kerema wî;Belkî bi şev girîn e,Belê serê sibê şên û şahî ne.6Min di firehiyê de got,"Ezê tu caran nehejim!"7Bi kerema xwe ya Xudan,Te ez bêleq kirim wek çiyan;Gava te rûyê xwe nixamt,Ez ketim tirs û sawan.8Ya Xudan ez gazî te dikim,Ji te dikim lava:9"Eger dakevim gorê,Bi kêrî çi tê xwîna min?Ma ax ji bo te dibe spasdar,Ji bo dilisoziya te dibe agahkar?10Bibihîze ya Xudan, li min were rehmê;Ya Xudan ji min re bibe alîkar!"11Te şîna min ji bo min kir dîlan,Şêla min deranî, ez bi şahî rapêçam.12Da ku, dilê min bi îlahiyan pesnê te bide, nesekine!Ya Xudan Xwedayê min, ezê her û her ji te re bibim spasdar.
ZEBÛR Beşê 29 ZEBÛR Beşê 31 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 31 Ji bo şefê muzîkê, Zebûra Dawid. 1Ya Xudan, ez xwe disipêrim te.Tu min nede şermê tu caran!Bi dadperiya xwe azad ke min!2Goh bide min,Zû bigihîje, xelas ke min;Ji bo min bibe birceke hêzdar,Ji bo xelaskirina min bibe mal û star!3Çimkî tu yî zinar û keleha min,Ji bo xatirê navê xwe,Pêşengiyê bike, bibe rêber ji bo min.4Ji dahfika ku ji bo min kolane, min dûr bigire,Çimkî tu yî keleha min.5Ez ruhê xwe bi destê te ve berdidim,Ya Xudan, Xwedayê rastiyê, te ez rizgar kirim.6Ez ji yên ku xwe dispêrin pûtên derewîn nefret dikim,Belê xwe dispêrim Xudan.7Bi kerema te ezê şa û dilgeş bim,Çimkî tu halê min ê ketî dibînî,Bi tengahiyên ku ez tê de me dizanî,8Te ez nekirim destê dijmin,Te fireh kir ciyê lingê min.9Li min were rehmê ya Xudan, çimkî ez dikişînim tengahiyan,Çavê min, canê min, dilê min hişk dibe ji kederan.10Jiyana min bi êşê dibore,Bi axîn derbas dibin salên min,Ji ber gunehan qels dibe hêza min,Û hişk dibin hestiyên min.11Ji ber dijminên xwe,Ez rûreş bûm li pêş cîranên xwe.Li ber nasên xwe ez bûm tirsdar;Yên ez li derve dîtim ji ber min kirin firar.12Wek miriyekî ji dil dûr, hatim jibîrkirin,Û bûm mîna derdaneke şikestî.13Min pistepista gellekan bihîst,Ji her alî ve tirs,Li hember min bûn yek,Ji bo sitandina canê min çêkirin dolap û dek.14Belê ez bi te ewledar bûm ya Xudan,Ez dibêjim,"Xwedayê min tu yî."15Jiyana min bi te ye,Xelas ke min ji destê dijminan,Û yên ku bi pey min ketine.16Bila rûyê te ronahî bide evdê te,Bi kerema xwe min azad ke!17Min nede şermê ya Xudan, çimkî banga min li te ye;Bila xerab şerm bikin, li diyarê miriyan dengê wan bê birrîn.18Ew lêvên derewîn bila bên girtin;Ew ku, bi quretî û bi neheqîLi hember yê rast,Bi bêarî dipeyivin.19Çi mezin e qenciya te ya Xudan,Tu wê vedişêrî ji bo yên ku ji te ditirsin,Li pêş çavê her kesî,Li yên ku xwe dispêrin te, tu dikî qenciyan.20Li hember fenên mirovan,Bi aştiya xwe ya parastinê, tu wan dinixêmî;Li hember zimandirêjiyan,Tu wan vedişêrî li holikê.21Pesin ji Xudan re,Çimkî li bajarê dor lê pêçayî,Kerema xwe ya rewnaq nîşanî min da.22Min di nav lezûbeza xwe de gotibû,"Ez ji dîwana te hatim avêtin!"Belê bi gazîkirina te ya alîkariyê,Te hawara min bihîst.23Ji Xudan hez bikin, ey hûn evdên wî yên dilsoz!Xudan yên dilsoz diparêze,Bi zêdebarî ji heqê pozbilindan tê der.24Ey hûn yên ku hêviya xwe girêdane bi Xudan,Hêzdar û bizirav bin!
ZEBÛR Beşê 30 ZEBÛR Beşê 32 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 32 Zebûra Dawid, Maskîl. 1Xwezî bi wî ku serhildana wî hatiye bexişandin,Gunehê wî hatiye nixamtin!2Xwezî bi wî ku Xwedê jê re guneh nenivîsandiye,Di ruhê wî de hîle nîye!3Heta ku min sûcê xwe li xwe dananî,Tevahiya rojê ji nalînê,Hestiyên min heliyan.4Çimkî şev û roj,Destê te li ser min giran bû.Derman di çokê min de nema, wek ziwahiya havînê.5Min ji te re diyar kir gunehê xwe,Min nenuxamt sûcê xwe.Min ji Xudan re got, "Ezê serhildanên xwe bêjim."Te bexişand sûc û gunehên min.6Loma bila her evdê te yê dilsozGava ku hewcedar e bi dua ji te bixwazin.Da ku negihîje wan rabûna avên mezin.7Tu yî stara min,Tu min diparêzî ji tengahiyan,Bi îlahiyên rizgariyê dipêçî dora min.8Ezê te perwerde bikim, riya ku diçîyê hînî te bikim,Şîret li te bikim,Çavê min li ser te ye.9Bêfêm nebin wek hesp û hêstiran;Lixab û hevsar lazim e ji bo girtina wan,Yan na, ew nêzik nabin mirovan.10Gellek e kedera xeraban,Belê hezkirin dipêçe, dora yên ku xwe dispêrin Xudan.11Ey rastno, bi Xudan şa bin, dilşa bin;Ey dilpakno,Hemû bi şahî biqîrîn!
ZEBÛR Beşê 31 ZEBÛR Beşê 33 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 33 Zebûr 33 1Ey rastno, bi Xudan şa bin!Şikirkirin bi rastan dikeve.2Çengê lêxin spasî bidin Xudan,Bi santûra deh têl jê re bêjin îlahiyan.3Ji wî re îlahiyek nû bêjin,Bi dengekî bilind û xweş bêjin.4Çimkî ripîrast e gotina Xudan,Bi dilsozî dike ew her karan.5Ji rastî û edaletê hez dike,Heskirina wî dinê tije dike.6Ezman bi peyva Xudan,Roj û heyv û stêr, bi hilma wî hatin afiran.7Ew avên deryayê li hev dicivîne,Avên kûr di sarincan de bi ser hev tîne.8Bila bitirse hemû erd ji Xudan,Hurmetê jê re nîşan bide herkesê li tevahiya cîhan.9Çimkî wî got û her tişt çêbû;Wî ferman kir her tişt xuya bû.10Xudan xera dike şêwra miletan,Vala dertîne fikrên gelan.11Şêwra Xudan her û her e,Fikra dilê wî, di dema tu nifşî de naguhere.12Xwezî bi wî miletî ku Xwedayê wî Xudan e,Ew gel ku wî wek mîras hilane!13Ji ezmanan dinihêre Xudan,Ew dibîne hemû mirovan.14Ji dera runiştî,Dinihêre li hemû yên li ser erdê rûniştî.15Ew e yê ku dilê her kesî afirand,Ew fêm dike hemû karên mirovan.16Padîşahê ku bi pirrbûna leşkerên xwe xelas dibe tune,Mêrxasê ku bi pirrbûna hêza xwe xelas bûne li kune?17Ji bo xelasiyê hesp tiştek vala ye,Bi hêza xwe ya mezin ne xelasiya tu kesa ye.18Belê çavê Xudan li ser wan e ku ji wî ditirsin,Li ser wan e ku hêviya xwe bi kerema wî ve girê didin;19Heta ku, ew xelas dike canê wan ji mirinê,Wan dide jiyîn dema xela û tunebûnê.20Li benda Xudan e canê me,Ew e alîkar û mertalê me.21Çimkî bi wî şa ye dilê me,Bi navê wî yê pîroz e ewlehiya me.22Me hêviya xwe bi te ve girêda ye, ya Xudan,Bila kerema te be li ser me hemûyan!
ZEBÛR Beşê 32 ZEBÛR Beşê 34 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 34 hat qewirandin û çû. 1Ezê hergav, şikir bikim ji bo Xudan,Pesnê wî ji devê xwe dernexim tu caran.2Ez bi Xudan didim pesnê xwe,Bindest dibihîzin, distînin şahiya xwe!3Bi min re mezinahiya Xudan bidin bihîstin,Em bi hev re navê wî bilind kin.4Ez li Xudan geriyam wî bersîv da min,Wî ez azad kirim, ji hemû tirsên min.5Yên ku li wî dinêrin, dibiriqe ser çavê wan,Ji şerman sor nabe rûyê wan.6Vî bindestî kir hawar, bihîst wî Xudan,Wî ew xelas kir ji hemû tengahiyan.7Dora yên ku jê ditirsin, dipêçe milyaketê Xudan,Û xelas dike wan.8Tam bikin û bibînin, çi qenc e Xudan.Xwezî bi wî zilamî ku xwe spartiye Xudan!9Ji Xudan bitirsin, ey hûn pîrozên wî,Çimkî kêmahiya wî çênabe, yê ku ditirse ji wî.10Birçî û muhtac dibin, şêrên ciwan,Belê tu qencî, ji yên ku li Xudan digerin nayê dirixan.11Werin ey zarokno, goh bidin min ji can,Ezê hînî we bikim tirsa Xudan.12Kî dixwaze ji jînê kêf bistîne,Rojên xweş û dirêj bibîne?13Zimanê xwe ji xerabiyê,Lêva xwe bigire ji hîlekariyê.14Ji xerabiyê bireve, qenciyê bike,Li aştiyê bigere, li pey wê here.15Çavê Xudan li ser rastan e,Gohên wî vekirî li hawara wan e.16Ruyê Xwedê li hember xerabîkaran e,Da ku navê wan ji dinê hilîne.17Feryada rastan, dibihîze Xudan,Wan azad dike ji hemû tengahiyan.18Nêzikî dilşikestiyan e Xudan,Ruhê wî rizgar dike bindestan.19Pirr gellek in derdê rastan,Belê Xudan wan xelas dike ji hemûyan.20Digre ew hemû hestiyên wan,Nahêle ku yek bişikê ji wan.21Xerabî, yê xerab dukuje,Yê ku ji yê rast nefret dike, tê dadbarkirin.22Ji bo evdên xwe xilaskar e Xudan,Yên ku xwe dispêrin wî, nastînin tu cezayan.
ZEBÛR Beşê 33 ZEBÛR Beşê 35 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 35 Zebûra Dawid. 1Ya Xudan, yên ku bela xwe di min didin tu bide bela wan.Yên ku bi min re şer dikin tu bike şerê wan!2Tu hilde mertalê biçûk û mertalê mezin,Rabe were alîkariya min!3Rahêje rim û misasa xwe, pêşî li yên ku dane pey min bibire,Ji canê min re bêje,"Ezê te xelas kim!"4Yên ku li kuştina min digerin, bila rezîl û riswa bibin!Yên ku li xerabiya min digerin, bila bi şermî şûn ve vegerin!5Bila bibin wek hurikê kayê yê li ber bayê,Milyaketê Xudan bi pey wan bikeve!6Bila tarî û şematok be riya wan,Milyaketê Xudan bide pey wan!7Çimkî, bêsedem wan di çalê de li pêş min dafik danî,Bêsedem wan, ji bo canê min çalik kolan,8Bila bê haypêketina wan, felaket bê serê wan,Tora ku veşartine, bibe sedemê girtina wan,Û bîne felaketa wan.9Hingê ezê bi Xudan şa bim,Bi xelaskirina wî bibînim şahî.10Bi hemû dilê xwe weha bêjim:"Ma kesî wek te heye ya Xudan,Te xelas kir bindest ji destê zordaran,Bindest û hejar ji şêlînkaran?"11Şahidên derewîn radibin,Ya ku ez nizanim ji min dipirsin.12Di ber qenciya min de, dikin xerabî,Da ku canê min bêhêvî bihêlin.13Min ku di nexweşîna wan de şêl li xwe dikir,Bi rojîgirtinê xwe diêşand,Û hergav dua dikir.14Li hember wan ez dost bûm, min ew bira didîtin,Wek yê ku ji bo diya xwe şînê digire,Bi şînê ez piştxûz bûm.15Belê bi terpilîna min, kêfxweş bûn û li hev civiyan,Bêyî ku ez bizanibim, yên nizim li hember min civiyan,Bê rawest buxtanan avêtin ser min.16Wek qeşmerên qirêjî yên ziyafetan,Wan diran li min qirqiçand.17Tê heta kîngê li vê yekê temaşe kî ya Xudan?Xelas ke canê min ji êrîşan,Jiyana min ji destê şêrên ciwan!18Di civîna mezin de ezê şikir bikim ji bo te,Li pêş hemûyan bidim pesnê te.19Bila şa nebin yên ku bêsedem bûne dijminên min,Yên ku bêsedem ji min nefret dikin,Bila ji hev re çav nekin.20Çimkî ew nabêjin gotina aştiyê,Li hember yên ku rihet sekinî ne dikin hîlebaziyê.21Li hember min devê xwe fireh vekirin:"Ox! Ox!" dibêjin, "Li wî binêrin!"22Ya ku çêbû, te dît ya Xudan, bêdeng nemîne,Ya Reb tu ji min dûr nemîne!23Ya Xwedayê min, ya Rebê min,Dest rake, hişyar be ji bo maf û doza min!24Li gor edaleta xwe tu min mafdar derîne, ya Xudan Xwedayê min,Bila kes şa nebe bi halê min!25Bila di dilê xwe de nebêjin:"Ox! Ev bû daxwaza me!"Li pey min nebêjin:"Me serê wî xwar!"26Bila şerm bikin yên ku şa dibin bi rewşa min a xerab,Ruyê wan sor bibe;Yên ku li ber min pozbilindiyê dikin,Rezîl û şermî bibin.27Yên ku diparêzin doza min a mafdar,Bila şa bin, dilşa bin;Û bila hergav bêjin:"Xudanê ku ji aştiya evdê xwe xweş e, mezin e!"28Wê zimanê min edaleta te bêje,Tevahiya rojê pesnê te bide.
ZEBÛR Beşê 34 ZEBÛR Beşê 36 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 36 Ji bo şefê muzîkê, zebûra xizmetkarê Xwedê Dawid e. 1Serhildana yê xerab ji kurahiya dilê wî ye,Tirsa Xwedê,Li ber çavê wî niye.2Ew di çavê xwe de xwe mezin dibîne,Ji sûcê xwe nefret nake, nabîne.3Hîle û derew li ser devê wî ye,Biaqilbûn, qencîkirin ne para wî ye.4Li nav nivînên xwe ew difikire derew,Li ser riya ku qencî jê nayê dimîne, nefret nake ji derew.5Ya Xudan, kerema te ye li ezman,Dilsoziya te gihîşt ezman.6Wek çiyayên mezin e edaleta te,Çiqas kûr e dadbariya te.Ya Xudan, tu rizgar dikî mirov û heywanan.7Çi hêja ye kerema te, ya Xwedê!Xwe dispêrin bin siya bazkên te kurên mirovan.8Bi rûnê mala te têra xwe têr dibin,Ji çemên zewqa xwe tu bi wan didî vexwarin.9Çimkî, kaniya jiyanê ji te ye,Ronahiya te ronahiya me ye.10Kerema xwe bide,Yên ku bi te dizanin,Edaleta xwe bide yên ku dilpak in.11Bila negihîje min lingê pozbilindan,Berî min nede bi destê xeraban.12Yên ku xerabî kirin li wê derê ketin,Hilweşiyan, êdî ew ranabin.
ZEBÛR Beşê 35 ZEBÛR Beşê 37 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 37 Zebûra Dawid. 1Ber wan nekeve, yên ku dikin xerabî,Ne jî biheside, yên ku dikin fesadî!2Çimkî ewê wek giya zû bên çinîn,Û wek sebza şîn biçilmisin.3Tu xwe bispêre Xudan, bike qencî,Li welat rûnê, xwedî bibe bi ewlehî.4Ji Xudan lezetê bistîne,Ewê daxwazên dilê te bi cih bîne.5Riya xwe ji wî re bihêle xwe bispêre Xudan,Ewê bîne cih hemû pêwistiyan.6Ewê rastdariya te wek ronahiyê,Heqê te, wek roja dana derîne.7Li pêş Xudan bêdeng be, bi aramî raweste;Hêrs nebe li wan ku di riya xwe de bikêr in,Ber yê hîlekar nekeve.8Ji hêrsê bireve, dev ji xezebê berde.Ber nekeve, tenê ew te dibe xerabiyê.9Çimkî wê xerab bên birrîn û avêtinBelê hêvîdarên Xudan, welat mîras distînin.10Di nêz de wê dawiya yê xerab bê,Tu bigerî jî, wê neyê dîtin ciyê wî.11Wê nefsbiçûk mîras bistînin welat,Ji zêdehiya aştiyê bibînin lezet.12Yê xerab li ber yê rast kozikan datîne,Diranê xwe jê re diqirçîne.13Belê Reb bi yê xerab dikene,Çimkî dibîne ku roja wî tê.14Şûrên xwe kişandin, tîrên xwe tikandin xeraban,Da ku li erdê xin bindest û hejaran,Bikujin yên ku li ser riya rast in.15Wê şûrê wan têkeve dilê wan,Bê şikandin kevanê wan.16Piçek hebûna rastan,Çêtir e ji serweta xeraban.17Çimkî wê bê şikandin zendên xeraban,Wê Xudan bilind bike rastan.18Xudan bi rojên gihîştiyan dizane,Her û herî jî, mîrasa wan e.19Di roja xerab de wê şermî nebin,Di xelayê de wê têr bibin.20Belê wê xerab tune bibin;Dijminên Xudan, wê biçilmisin wek kulîlkên çolan,Wê telef bibin wek mijan.21Yê xerab bi deyn distîne, venagerîne;Yê rast bi comerdî dide.22Yên ku Xudan pîroz kirine, wê welat mîras bistînin.Yên ku wî ew nalet kirine, wê ji navê bên hilanîn.23Xudan, bi mirov dide avêtin gavan,Eger ew razî be ji riya wan.24Bikeve jî dirêj nabe ew li erdan,Çimkî bi destê wî digire Xudan.25Ciwan bûm, niha ez pîr im,Min nedît ku yê rast hat berdan,An dûndana wî pars kir, ji bo nan.26Ew tev bi comerdî deyn dide.Dûndana wî pîroz dibe.27Ji xerabiyê bireve, qenciyê bike;Tê her û her bimînî.28Çimkî ji rastiyê hez dike Xudan,Bernade ew evdên xwe, wan dilsozan.Ew wan diparêze her û her,Dûndana xeraban tê birrîn.29Yên rast welat mîras distînin,Her û her li wê derê rûdinin.30Ji devê yê rast şehrezayî dertê,Zimanê wî ya rast dibê.31Şerîeta Xwedê di dilê wî de ye,Naşemitin gavên wî.32Xerab li pey yê rast dinêre,Ew li kuştina wî digere.33Belê Xudan wî nade destê yê xerab,Di dîwankirinê de nade cezakirin.34Li hêviya Xudan be, riya wî bipê.Wê te bilind bike, da ku tu mîras bistînî welat,Tê bibînî, ka çawa koka xeraban hat.35Min zilamê xerab û bêrehm dît,Wek dara ku li ciyê xwe şîn bûye,Şax û gulî dabû;36Belê derbas bû, êdî tune bû,Ez lê geriyam nehat dîtin, çûbû.37Çavê xwe bide zilamê gihîştî, li wî binêre,Çimkî pêşeroj ya aştîhezan e.38Wê bi hev re tune bibin serhildêr,Û pêşeroja xeraban bê birrîn.39Xelasiya rastan tê ji Xudan,Ew birca wan e dema tengahiyan.40Xudan ji wan re dibe alîkar, rizgariya wan tîne,Ji destê xeraban xelas dike, azadiya wan tîne,Çimkî wan xwe li wî spartine.
ZEBÛR Beşê 36 ZEBÛR Beşê 38 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 38 Ji bo şefê muzîkê, ji bo bibîranînê, Zebûra Dawid e. 1Bi hêrsa xwe li min nehilê ya Xudan,Bi xezeba xwe min perwerde neke!2Tîrên te li min ketin,Û destê te bi giranî li ser min.3Ji ber xezabe te, nema sihet di bedena min,Ji ber gunehê min, nema rihetî di hestiyê min.4Çimkî gunehên min, zêde bûn ji serê min,Wek barekî giran, giran bûn li ser pişta min.5Ji ber bêaqiliya min,Birînên min bi kul û kêm in.6Ez xwar û piştxuz bûm,Tevê rojê digerim şîndar.7Çimkî ez dişewitim ji ber agir,Vê jî siheta bedena min bir.8Nema taqeta min, ez pirr pelçiqîm.Nalînên min, ji ber êşa dilê min.9Ya Xudan, tu dizanî bi hemû daxwaza min,Ji te ne veşartî ne, nalînên min.10Dilê min lêdixe, hêza min kêm dibe,Ronahiya çavan nema li ba min.11Dost û hezkirên min, direvin ji birîna min,Bi ser min nakevin merivên min.12Yên li kuştina min digerin, danîn li ber min kozik,Yên li xesara min digerin, gotinên xerab dibêjin.Şeveroj hîle difikirin.13Belê ez wek kerrekî nabihîzim,Wek bêzimanekî devê xwe venakim;14Wek yekî ku nabihîze,Û di dev de bersîva wî tune.15Çimkî hêviya min tu yî, ya Xudan,Tê bidî bersîva min, ya Reb Xwedayê min!16Çimkî min got, "Bila bi halê min nebin kêfxweş,Pozbilindiyê nekin bi şemitîna lingê min!"17Ez dikim bikevim,Êşê daye dilê min.18Ez bi devê xwe dibêjim sûcê xwe,Bi keder im ji ber gunehê xwe.19Belê dijminên min bi hêz û li ser xwe ne,Yên ku bi neheqî ji min nefret dikin zêde ne.20Yên ku li hember qenciyê dikin xerabî, ji bo min bûne dijmin,Ji ber ku ez li gor qenciyê dikim.21Tu min bernede, ya Xudan!Ey Xwedayê min, dûr nemîne ji min!22Bazde alîkariya min,Ya Xudan, tu yî rizgariya min.
ZEBÛR Beşê 37 ZEBÛR Beşê 39 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 39 Ji bo şefê muzîkê, ji bo Yedûtûn, Zebûra Dawid. 1Min got, "Ezê li riyên xwe miqate bim,Bi zimanê xwe guneh nekim;Heta li pêş min be zilamê xerab,Ezê devê xwe girêdim, nedim cewab."2Min devê xwe girt û ez hiş bûm,Ji bo qenciyê jî min bêdengî bijart.Êşa min çîk da,3Dilê min di hundurê min de keliya,Ji kûr fikirînê, agir û pêt da,Min bi zimanê xwe got:4"Dawiya min ji min re bêje ya Xudan,Rojên min ên jimartî;Ka ez bizanibim, ji bo min çiqas kurt e jiyan!5Te jînek bi qasî bihuştê da min,Tişt nîne, li pêş te jîna min.Heta her kesê hêzdar,Tenê hilmek e.6"Wek siyekê digere însan,Beredayî dixebite,Mal dide ser hev, nizane ku wê ji kî re bimîne.7"Û niha ya Reb, ez li benda çi me?Hêviya min tu yî.8Tu azad ke min, ji hemû serhildanên min,Min riswa neke li pêş ahmeqan.9Ez hiş bûm, min girt devê xwe;Çimkî te ev kir.10Dûr bike ji min lêdana xwe,Sîla te ez telef kirim.11Ji ber gunehê wan,Tu ceza dikî mirovan,Wek bizûzê diqedînî, ya ku ezîz e li ber dilê wan.Ya rast, herkes tenê hilmek e.12"Dua min bibihîze ya Xudan,Goh bide feryada min,Bêdeng nemîne li hêstirên çavê min!Çimkî ez xerîb im li ba te,Wek bav û kalên xwe, mêvan im li ber te.13Tu çavên xwe ji ser min bide alî,Da ku ez bextiyar bibim, beriya çûna wî alî!"
ZEBÛR Beşê 38 ZEBÛR Beşê 40 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 40 Ji bo şefê muzîkê, Zebûra Dawid. 1Ez bi sebir li benda Xudan mam;Bi ser min ve xwar bû, bihîst feryada min.2Ji çala mirinê,Ji ritama heriyê ez deranîm,Lingê min li ser zinar da rawestan,Gavên min şidand.3Wî stranek nû kir devê min,Ji bo Xwedayê me îlahiyek pesindanê da min.Wê gellek bibînin û bitirsin,Û bi Xudan ewle bin.4Xwezî bi wî ku ewle ye bi Xudan,Rû nade pozbilind û derewkaran.5Ya Xudan, Xwedayê min,Karên te yên zor ciwan, çiqas pirr in fikrên te ji bo mirovan;Tu kes nîne mîna te,Ez bidim bihîstin, bixwazim bêjim,Nayê dawiya wan.6Tu kêf nastînî ji qurban û pêşkişkirinê,Belê min gohên xwe vekirin.Tu qurbana şewatê û ya guneh jî naxwazî.7Hingê min got: "Va ye ez têm;Di tomara kitêbê de li ser min hatiye nivîsîn.8Ez zewqê ji bicihanîna daxwaza te distînim, ey Xwedayê min,Di kûrahiya dilê min de ye şerîeta te."9Min di civîna mezin de mizgîna rastiyê da,Ezê devê xwe negirim,Ya Xudan tu dizanî bi min!10Min edaleta te di dilê xwe de veneşart,Min ji dilsozî û rizgariya te got,Min kerem û rastiya te ji cîvînên mezin veneşart.11Ya Xudan, ji min nedirixîne dilovaniya xwe!Bila min biparêze hergav, kerem û rastiya te!12Bêhed belayan, girt der û dora min,Gunehan ez girtim, nema hêza nihartina min;Hê zêdetir in ji porê serê min,Û ez terikandim dilê min.13Razî be ya Xudan, bi azadkirina min!Ya Xudan, bazde alîkariya min.14Yên ku li kuştina min digerin,Bila şerm bikin, rûreş dagerin,Yên ku şa dibin bi halê min ê xerab,Bila riswa bibin, paş ve vegerin!15Yên ku ji bo min, "Ox! Ox!" dibêjin,Bila ji şermbûna xwe şaş bibin!16Yên ku li te digerin,Bila bi te rihet û şa bin!Yên ji rizgarkirina te hez dikin,Bila hergav bêjin,"Xudan mezin e!"17Ez ku bindest û hejar im,Tu min bifikire ya Xudan!Tu yî alîkar û xelaskarê min,Dereng nemîne, ey Xwedayê min.
ZEBÛR Beşê 39 ZEBÛR Beşê 41 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 41 Ji bo şefê muzîkê, Zebûra Dawid. 1Xwezî bi wî, ku xwedî dertê li hejaran!Di roja xerab de, wî xelas dike Xudan.2Xudan wî digire, dide wî jiyan,Li welat wî dilgeş dike,Wî nade destê dijminan.3Di dema bêtaqetiyê de,Xudan ji bo wî dibe destek,Di nexweşînê de ji bo wî tîne sihet.4Min got, "Li min were rehmê ya Xudan!Şîfa bide min, çimkî min li pêş te kir gunehan!"5Dijminên min, bi xerabî dipeyivin li hember min,Dibêjin "Wê kîngê bimire û navê wî rabe."6Çaxê tên dîtina min, gotinên vala dikin,Bi dilê xwe fesadiyê dicivînin,Bi derketina derve re, wê li hember min dixebitînin.7Hemû yên ku nefret dikin ji min,Dibe piste pista wan li dijberî min.Xerabiyê difikirin ji bo min.8Dibêjin, "Va ye belak xerab hat serê wî,Ew raza û hew radibe êdî."9Yê ku nanê min xwar, dostê min ê nêzik û ewledar,Bêbextî li min kir.10Belê tu ya Xudan, li min were rehmê, min rake.Da ku ez ji heqê wan werim der.11Gava ku dijminê min, pesnê xwe nede li hember min,Hingê ezê bizanibim ku tu hez dikî ji min.12Ji ber durustiya min, tu dibî alîkarê min,Tu hergav min digrî li huzûra xwe.13Xwedayê Îsraêlê, Xudan,Ji destpêkê heta bi hetayê pîroz be!Amîn û amîn!
ZEBÛR Beşê 40 ZEBÛR Beşê 42 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 42 Ji bo şefê muzîkê, Maskîla lawên Korah e. 1Wek bêrîkirina xezalê ya ava newalan,Canê min jî wusa bêriya te dike, ey Xwedê!2Canê min ji Xwedê re, ji Xwedayê jîndar re tî bûye;Ezê kîngê vegerim û li pêş Xwedê bêm dîtin?3Ji bo ku her roj ji min re gotin "Xwedayê te li ku ye?"Bi şev û bi roj hêstirên çavê min, bûn xwarina min.4Gava ku tê bîra min, dilê min dike kizirîn,Çawa ez bi civatê re dimeşîm,Bi şahî û dengê spasî,Bi qelebalixa ku dike ceng,Bi wan re heta mala Xwedê dimeşîm.5Tu çima xemgîn î ey canê min,Bo çi dinale hundirê min?Hêviya xwe bi Xwedê ve girêde,Ezê dîsa jê re spas bikim;Çimkî ew e rizgarkar û Xwedayê min.6Dilê min xemgîn e,Ji ber vê yekê, ji diyarê Erdenê,Ji çiyayên Hermonê, ji Çiyayê Mîtsarê,Loma, te bibîr tîne.7Kûrahî deng li kûrahiyê dike, bi gurmîna leylanên te,Di ser min re derbas bûn, hemû pêl û avên te.8Bi roj, Xwedê kerema xwe nîşan dide,Bi şev lavijan dibêjim, dua dikim,Ji Xwedayê jiyana xwe re.9Ez ji zinarê xwe, ji Xwedayê xwe re dibêjim:"Te çima ez jibîr kirim?Çima ezê di bin zora dijmin de,Şîndar bigerim?"10Tevahiya rojê çaxê ku dijminên min, bela xwe di min didin,Ji min re dibêjin: "Ka li ku ye Xwedayê te?"Li zora min diçe, wek ku bipelçiqînin hestiyên min.11Tu çima xemgîn î ey canê min,Bo çi dinale hundirê min?Hêviya xwe bi Xwedê ve girêde,Ezê dîsa jê re spas bikim;Çimkî ew e rizgarkar û Xwedayê min.
ZEBÛR Beşê 41 ZEBÛR Beşê 43 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 43 Zebûr 43 1Li doza min binêre ey Xwedê,Min biparêze li hember bêwefayan,Azad ke, ji hîlekar û neheqan.2Çimkî tu Xwedayê min, tu stara min î;Te çima ez avêtim?Çima ezê di bin zora dijminên xwe de,Şîndar bigerim?3Tu ronahiya xwe, rastiya xwe bişîne,Bila ji min re bibe rêber,Min bibin çiyayê te yê pîroz û warê te.4Hingê ezê herim gorîgeha Xwedê,Bi şahî biçim ba kaniya dilgeşiya xwe Xwedê,Û ji te re ey Xwedê, Xwedayê min,Bi çengê spas bikim.5Tu çima xemgîn î ey canê min,Bo çi dinalî hundirê min?Hêviya xwe bi Xwedê ve girêde,Çimkî ezê dîsa jê re spas bikim;Ew e rizgarkar û Xwedayê min.
ZEBÛR Beşê 42 ZEBÛR Beşê 44 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 44 Ji bo şefê muzîkê, Maskîla kurên Korah e. 1Ey Xwedê, me bi gohên xwe bihîst,Bav û kalên me ji me re gotin,Ka te çi kiriye di rojên wan de, di dema borî de.2Te bi destê xwe berda miletan,Û ew bi cih kirin li şûna wan;Te şikand miletan,Belê firehî anî ji bo wan.3Wan welat bi şûr nestand,Wan xwe rizgar nekir bi baz û bendan.Belê ev, bi destê te yê rastê û bi milê te, bi dîdara ronahiya te çêbû;Çimkî te ji wan hez kir.4Ey Xwedê, tu yî padîşahê min,Emir bike, rizgarbûna Aqûb!5Bi saya te emê belav bikin dijminên xwe,Bi navê te emê bipelçiqînin hemberên xwe.6Çimkî ez ne bawer im bi kevanê xwe,Şûrê min jî min rizgar nake;7Lê te em xelas kirin ji dijminên me,Şermî kir, yên ku nefret dikin ji me.8Her roj em pesnê Xwedê didin,Ji navê te re her û her spas dikin.9Lê niha te em berdan, em riswa kirin,Bi ordiyên me re, tu naçî şer.10Li hember dijmin te em şûn ve şandin,Yên ku ji me nefret dikin, em şêlandin.11Te em kirin wek miya ku tê şerjêkirin,Û te em li nav miletan belav kirin.12Te pirr erzan firot gelê xwe,Û bi buhayê wan kar nekir.13Te em kirin rûreşên cîranan,Tinaz û pêkeniya, yên der û dora me.14Te em kirin zimanê miletan,Xelq dikenin bi halê me tevan.15Rezaleta min, tevê rojê li ber çavan,Ji şerman ez ketime bin erdan.16Yê ku li min neheqiyê dike û dide çêran,Dijminê ku li heyfê digere, rawestî li hember min.17Ev hemû hatin serê me,Dîsa jî me te jibîr nekir,Bi peymana te re bêbextî nekir,18Şûn ve nezivirî dilê me,Ji riya te derneketin gavên me.19Belê te em, li warê kûzeyan pelçiqandin,Bi tarîstanê, ser me da nixamtin.20Eger me ji bîr bikira navê Xwedayê xwe,Li ber îlahek xerîb vekira destê xwe,21Ma Xwedê ev dernedixist meydanê?Çimkî ew dizane bi sirrê dilan.22Tevahiya rojê ji bo te em tên kuştin,Wek miyên şerjêkirinê tên hesibandin.23Hişyar be ya Reb! Bo çi tu radizêyî?Rabe û her û her me bernede.24Bo çi tu dinixêmî rûyê xwe,Bo çi, tu jibîr dikî cefa û bindestiya me?25Çimkî em, heta axê tewiyan,Bi erdê ve zeliqî bedena me.26Rabe û were alîkariya me!Bi xatirê kerema xwe, xelas ke me!
ZEBÛR Beşê 43 ZEBÛR Beşê 45 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 45 Maskîla kurên Korah e, lavija evînî. 1Ji dilê min gotinên xweş difûrin,Ji bo padîşah ez dibêjim helbestan,Zimanê min wek qelema nivîskarek hosta.2Tu herî xweşikê mirovan î,Kerem belav bûye li ser lêvên te seranser.Ji bo vê Xwedê te, pîroz kiriye her û her.3Ey şervanê mêrxas, tu bi rewnakî û berziya xwe,Şûrê xwe, li navtenga xwe bipêçe.4Di riya rastî û dadperweriyê de,Bi berziya xwe li serketinê siwar be,Bila destê te yê rastê, karên tirsdar hîn bikin.5Tîrên te tûj in,Ew di dilê dijminên padîşah de ne,Milet di bin lingê te de ne.6Textê ji Xwedê ye, hergav û her û her e,Gopalê padîşahiya te gopalê rastiyê ye.7Tu hez dikî ji rastiyê, nefret dikî ji xerabiyê.Ji ber vê yekê Xwedê, Xwedayê te,Te bi donê şahiyê,Ji hevalên te bêtir don kir.8Bîhna mûr, ud û darçinê ji kincên te tê;Li qesrên ji diranên fîl, tembûr te şa dikin!9Keçên padîşahan di nav jinên te yên bi rûmet de,Şahbanû, di nav zêrê Ofîr de li milê te yê rastê.10Gohdar be ey keçê, binêre, goh bide,Gelê xwe, mala bavê xwe jî jibîr bike.11Û padîşah, wê rindiya te bixwaze,Ew e mîrê te, li pêş wî bitewe.12Ey keça Sûrê,Wê dewlemendên welat diyariyan bînin, da ku kerema te bistînin.13Keça padîşah di hundir de, bi berzî û biriqandin,Lîbasê wê bi zêran hatiye honandin.14Wê bi kincên nexişandî dertînin ba padîşah,Li pey wê keç û hevalên wê yên keçîn tên.15Ewê wê bibin bi kêf û bi şahî,Da ku têkevin qesra padîşahî.16Wê kurên te, ey padîşah, wê bistînin cihê bav û kalên te,Tê wan bikî serok li tevahiya welat.17Ji nifşan heta nifşan, ezê navê te bidim bihîstin,Di nav miletan de her û her pesnê te bê dayin.
ZEBÛR Beşê 44 ZEBÛR Beşê 46 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 46 lavija kurên Korah, bi meqamê Alamot. 1Xwedê stargeh û hêza me ye,Di tengahiyê de hergav amade û alîkarê me ye.2Ji ber vê yekê, dinya serobino bibe,Çiya biqelibin himêza deryayan,3Av bilind bibin, li hev biqelibin,Bi nepixîna wan derya bilerizin, em natirsin.4Çemek heye ku ava wê, şahiyê tîne bajarê Xwedê,Şa dike mala pîroz a Berzê Berzan.5Xwedê di nav wî de,Nalerize ew bajar.Berdestî sibê, Xwedê tê alîkariya wê.6Milet digurmijin, welat hejiyan,Wî deng da, dinya heliya.7Xudanê ordiyan bi me re ye,Xwedayê Aqûb birca me ye.8Werin û bibînin karên Xudan,Xerakirina ku wî anî ser erdan.9Şeran dide rawestin li çar aliyên dinê,Kevan dişikêne, perçe dike riman.Dişewitîne erebên cengê, bi agiran.10"Bîhnfireh bin û bizanibin ku ez im Xwedê,Ezê bilind bibim li nav netewan,Bilind bibim li rûyê erdê!"11Xudanê ordiyan bi me re ye,Xwedayê Aqûb birca me ye.
ZEBÛR Beşê 45 ZEBÛR Beşê 47 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 47 Ji bo şefê muzîkê, Zebûra lawên Korah e. 1Ey hemû miletno, li çepikan xin!Bi stranên şahiyê biqîrin ji Xwedê re!2Çimkî Xudan, Yê Herî Berz e, tirsdar e,Li ser tevahiya erdê, padîşahê mezin e.3Ew miletan dike bin me,Ummetan dike bin lingê me.4Wî mîrasa me ji bo me bijart,Serbilindiya Aqûbê ku wî jê hez dikir.5Xwedê bi qîrîna şahiyê,Xudan bi dengê boriyê bilind bû.6Pesnê Xwedê bidin, bidin pesnê wî;Pesnê padîşahê me bidin, pesnê wî bidin!7Çimkî Xwedê padîşahê hemû dinê ye,Bi têgihîştin, bidin pesin!8Xwedê li ser textê xwe yê pîroz rûdinê,Padîşahî dike li ser hemû miletan.9Serokên miletan, li hev civiyan,Ji bo ku bibin milet ji bo Xwedayê Brahîm;Çimkî mertalgirên erdê, yên Xwedê ne.Ew gellek mezin e.
ZEBÛR Beşê 46 ZEBÛR Beşê 48 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 48 Lavij, Zebûra lawên Korah e. 1Xudan mezin e û li bajarê Xwedayê me,Li çiyayê wî yê pîroz, hêjayî spaskirinê ye.2Bajarê padîşahê mezin ê li bakûr,Çiyayê Sîyonê yê xweş bilind,Şahiya hemû erdê ye.3Xwedê xwe li kelehên wî,Wek birceke bilind da bihîstin.4Padîşah civiyan,Bi hev re bi ser Sîyonê ve meşiyan.5Belê bi dîtina wê şaş man,Tirsiyan û zû reviyan.6Li wir, lerizînekê bi wan girt.Janekê bi wan girt, wek jina ku zarok tîne.7Bi bayê rojhilat,Tu dişînî keştiyên Tarşîş.8Li bajarê Xudanê ordiyan,Li bajarê Xwedayê me,Me çawa bihîst, me wusa dît.Wê Xwedê, her û her biparêze vî bajarî.9Ey Xwedê, li perestgeha te,Em fikirîn kerema te.10Ey Xwedê, wek navê te,Gihîşt çar aliyên dinê pesnê te.Tije ye, destê te yê rastê ji edaleta te.11Bila bi dadbariya te,Şa be Çiyayê Siyonê,Dilşa bin keçên Cihûda!12Li der û dora Siyonê bigerin,Bircan bijimêrin,13Baş li sûrên wê binêrin,Li kelehên wê temaşe kin,Da ku hûn ji nifşên nû re bêjin.14Ev Xwedê, hergav û her û her Xwedayê me ye,Heta mirinê ew rêberê me ye.
ZEBÛR Beşê 47 ZEBÛR Beşê 49 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 49 Ji bo şefê muzîkê, Zebûra lawên Korah e. 1Ey hemû gelno, gohdar bin!Yên li dinê rûniştî, hûn hemû.2Zarokên xelqê, zarokên began,Dewlemend û xizan, bi hev re goh bidin!3Wê şehrezayî bibare ji devê min,Têgihîştiniyê bêje, fikra dilê min.4Ezê goh bidim meselan,Bi lîrê şîrove kim sirran.5Bo çi ezê bitirsim ji fesada yên ku dane pey min,Di roja xerab de ew bipêçin hawirdora min?6Yên ku ewle ne bi dewlemendiya xwe,Yên ku pesindar in bi pirbûna serweta xwe.7Kes nikare bedelê jiyana birayê xwe bide,Li ba Xwedê fîdye çênabe.8Ji ber ku biha ye fîdya can,Kes wê nade ber çavan.9Eger ne weha be,Wê her û her bijî însan.Nebîne rûyê goran.10Bêguman, herkes dizane ku şehreza dimirin,Ahmeq û sexik tune dibin.Û malên xwe ji kesên din re dihêlin.11Fikra dilê wan ev e:Wê mala wan her û her, stara wan ji nifşan heta nifşan bimîne,Axa wan bi navê wan bê bangkirin.12Bi hemû rûmeta xwe, her û her namîne însan,Ew jî bi mirin e, wekî heywan.13Ev e dawiya ahmeqan,Û yên ku bawerî tînin bi gotinên wan.14Ewê wek keriyê miyan, bên ajotin diyarê miriyan,Wê mirin bibe şivanê wan.Bi avêtina rojê re, wê rastî li ser wan bibe serwer,Wê birize cesedê wan,Êdî diyarê miriyan bibe mala wan.15Belê wê Xwedê,Canê min xelas ke ji diyarê miriyan,Û min qebûl bike.16Eger yek dewlemend bû,Rewnaka mala wî zêde bû, netirse.17Çimkî di mirina xwe de, nikare tiştekî bi xwe re bibe,Hebûna wî, bi wî re naşeqite gorê.18Li jînê xwe dilgeş bihesibîne,Di serkeftinê de bê pesindan jî,19Wê beşdarî nifşê bav û kalan bibe,Ew ku, wê qet ronahiyê nebînin.20Bi hemû rewnaqiya xwe ji têgihîştinê dûr e însan,Helaq dibe û diçe, wek heywan.
ZEBÛR Beşê 48 ZEBÛR Beşê 50 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 50 Zebûra Asaf. 1Ew, Xwedê, Xudan dibêje;Bang li hemû erdê dike,Ji dera ku roj hiltê û heta dera ku diçe ava.2Li bendava rindiyê, li Siyonê,Dibiriqe Xwedê.3Xwedayê me tê, bêdeng namîne,Agirê li pêş wî dişewitîne,Û der û dora wî bager û bahoz.4Da ku gelê xwe dîwan bike,Ew bangî ezmanê jor û erdê dike:5"Li pêş min bicivînin evdên min ên dilsoz,Yên ku bi gorîdanê ji min re dane soz."6Ezman rastiya wî didin bihîstin,Çimkî dadbar Xwedê bi xwe ye.7"Ey gelê min gohdar be ez bêjim,Ey Îsraêl, ez ji te re şahidî bikim:Ez Xwedê me, Xwedayê te ez im!"8Ji ber qurbanên te ez erzê te naşkînim,Goriyên te yên şewitandî, hergav li pêş min in.9Ez ne ji mala te boxeyan,Ne jî ji gomên te bizinan dibim.10Çimkî heywanên hemû daristanan,Yên min in, dewarên li hezaran çiyan.11Bi hemû çivîkên çiyan ez dizanim,Yên min in, pezkuviyên çolan.12Ez birçî bibûma, min ji te re nedigot,Çimkî hemû dinya û tijebûna wê ya min e.13Ma ez goştê boxeyan dixwim?An xwîna bizinan fir dikim?14Tu goriya spasiyê pêşkiş bike Xwedê,Sozên ku te dane Yê Herî Berz, bîne cih.15Di roja xwe ya teng de gazî min bike,Ezê te rizgar bikim, tê rûmetê bidî min.16Belê Xwedê, ji yê xerab re dibêje:"Bi çi mafî tu ji qanûna min qal dikî,An peymana min digirî devê xwe?17Tu ji hîndariya min nefret dikî,Û gotinên min davêjî pişt gohê xwe.18Gava ku tu dizekî dibînî, tu bi wî re li hev dikî,Bi zînakaran re dibî hevpar.19Devê xwe serbest berdidî bo xerabiyê,Bi zimanê xwe dikî hîlekariyê.20Tu rûdinî, diaxivî li hember birayê xwe,Buxtanan davêjî kurê diya xwe.21Te ev kirin, ez bêdeng mam,Te got qey ez wek te me.Belê ez erzê te dişikînim,Hemû sûcên te li ber te datînim.22"Vê fêm bikin, hûn, ey yên Xwedê ji bîr kirine!An ezê we perçe bikim, kesî we rizgar ke nîne.23Her kî ku bide goriya spaskirinê, ew min bi rûmet dike;Yê ku li riya rast diçe, ezê rigarkirina xwe nîşanî wî bidim."
ZEBÛR Beşê 49 ZEBÛR Beşê 51 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 51 dema Netan pêxember hat ba wî. 1Ey Xwedê, li gor kerema xwe,Ber min bikeve;Bi pirrbûna dilovaniya xwe,Paqij bike serhildanên min.2Bi tevahî min bişo ji sûcê min,Min paqij ke ji gunehê min.3Çimkî ez dizanim serhildanên xwe,Hergav li pêş min e sûcê min.4Li hember te, tenê min li ber te sûc kir,Min ya ku, li pêş çavê te xerab bû kir.Îcar tu, di gotinê de mafdar,Di dadbarkirinê de rastdar î.5Va ye ez, di nav sûc de hatim dinê,Dayika min, di nav guneh de bi min ducan ma.6Madem tu ji dil û can rastiyê dixwazî,Şahrezayiyê têxe, kûrahiya dilê min.7Min bi zûfa bişo da ku ez pak bibim,Min bişo da ku ez ji berfê spîtir bibim.8Kêf û şahiyê bi min bide bihîstin,Da ku şa bin hestiyên ku te pelçiqandin.9Ruyê xwe binixême li hember gunehên min,Paqij bike hemû sûcên min.10Ey Xwedê, tu dilekî pak bide min,Nû û zexim bike, ruhê hundirê min.11Min ji huzûra xwe navêje,Ruhê xwe yê pîroz ji min nestîne.12Şahiya rizgarkirina xwe, bi şûn ve bide min,Bi ruhekî dilxwaz tu bike piştgiriya min.13Ezê riyên te, hînî serhildêran bikim,Û ewê gunahkar, dîsa li te vegerin.14Tu min xelas bike ji xwînrêtinê,Ey Xwedayê min, Xwedayê rizgarkirinê,Bila zimanê min, bi lavijan pesnê xelaskirina te bide.15Ya Reb, veke lêvên min,Bila devê min, pesnê te bide bihîstin.16Çimkî tu hez nakî ji qurbanê,Razî nabî bi şewitandina gorîdanê,An na, minê ji te re pêşkiş bikira.17Qurbana ku tu qebûl dikî ruhê şikestî ye,Ey Xwedê, tu dilê şikandî û tobekar biçûk nabînî.18Bi kerema xwe qencî bike bi Siyonê,Ji nû ve ava bike sûrên Orşelîmê.19Hingê qurbanên ku rast tên dayin,Ji hemû goriyên şewitandinê,Tê kêf bistînî;Hingê li gorîgeha te, wê conega bên gorîkirin.
ZEBÛR Beşê 50 ZEBÛR Beşê 52 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 52 "Dawid hatiye mala Avîmelek." 1Bo çi tu bi xerabiyê pesnê xwe didî, ey zordar?Kerema Xwedê her û her e.2Ji zimanê te fesadî tê derWek dûzana tûj hîlekar e.3Tu ji qenciyê bêtir xerabiyê,Ji rastiyê bêtir ji derewan hez dikî.4Tu, ey zimanê hîlekar!Tu hez dikî ji her gotina xerakar.5Belê wê Xwedê, te her û her hilweşîne,Wê bi te bigire û te ji konê te derîne,Ji diyarê jiyanê koka te bişkivîne.6Wê yên rast, vê bibînin û bitirsin,Pê bikenin û weha bêjin:7"Vî zilamê ha, xwe nespart Xwedê,Bi pirrbûna serweta xwe ewle bû,Û xwe spart dewlemendiyê!"8Belê ez, li mala Xwedê wek dara zeytûnê ya şîn im,Hergav û her û her bi kerema Xwedê ewle me.9Ez hergav ji te re spasdar im, çimkî te ev kir,Li pêş evdên te yên dilsoz, bi navê te hêvîdar im,Çimkî ew qenc e.
ZEBÛR Beşê 51 ZEBÛR Beşê 53 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 53 Maskîla Dawid e. 1Bêaqil, di dilê xwe de got,"Xwedê tune!"Mirov xera bûn, karên xerab serê xwe hildan û çûn,Kesî ku qenciyê bike tune.2Xwedê ji ezmanan li mirovan nêrî,Ka gelo yekî jîr û li Xwedê digere heye.3Hemû averê bûn,Bi hev re murdar bûn,Kesî ku qenciyê dike tune.Tenê kesek!4Yên ku fesadiyê dikin, ma nizanin?Ku ew gelê min wek nan dixwin,Û ew bangî Xwedê nakin.5Ewê, li dera ku tirs lê tune pirr bitirsin,Çimkî wê Xwedê, hestiyên yên ku dor li te pêçane bişikîne,Ewê şermî bibin, çimkî Xwedê ew ji xwe avêtin.6Xwezî rizgariya Îsraêlê ji Siyonê bihata!Gava ku Xwedê gelê xwe ji surgûnê bi şûn ve bîne,Wê Aqûb şa be û Îsraêl di şahiyê de bimîne.
ZEBÛR Beşê 52 ZEBÛR Beşê 54 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 54 "Dawîd di nav me de xwe vedişêre." 1Ey Xwedê min bi navê xwe rizgar ke,Bi hêza xwe min pak ke!2Ey Xwedê, duaya min gohdar ke,Goh bide peyva devê min.3Çimkî biyaniyan serî hilda li ber min,Zordar dixwazin bistînin canê min,Ew li Xwedê nagerin.4Va ye, Xwedê alîkarê min e,Reb piştgirê min e.5Ewê xerabiyê li dijminên min vegerîne,Bi dilsoziya xwe wan ji navê hilîne.6Ya Xudan, ezê ji dil qurbanekê pêşkişî te bikim,Bi navê te spas bikim, çimkî ew qenc e.7Te ez ji hemû tengahiyên min rizgar kir,Li pêş çavê min dijminên min helaq kir.
ZEBÛR Beşê 53 ZEBÛR Beşê 55 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 55 Ji bo şefê muzîkê, bi tembûrên bi têl Maskîla Dawid. 1Ey Xwedê goh bide dua min,Pişta xwe nede lavakirina min!2Li min baş gohdarî bike, bersîv bide min.Ez şaş bûme, min aciz dikin fikrên min.3Ji dengê dijmin, ji tada xeraban;Çimkî tengahiyê didin min,Bi hêrs davêjin ser min.4Dilê min ji kûr ve dinale,Sawa mirinê ket ser min.5Tirs û lerizînê ez girtim,Sawê ez rapêçam.6Min got, "Xwezî wek kevokê bazkên min hebûna!""Ezê bifirîma û rihet bibûma.7Ezê birevîma derên dûr,Minê li çolê daniya.8Li hember bager û babelîskan,Ezê zû biçûma dereke bi star."9Ya Xudan, tu şaş bike xeraban tevlihev bike zimanê wan,Çimkî min li bajêr şer û zordarî dît.10Bi şev û bi roj li ser bircên bajêr digerin,Bajêr, ku fesadî û xerabî tije ye.11Xerabî di nav bajêr de ye,Hîle û zordarî ji kuçên wê dernayê.12Yê ku tehn li min dida dijmin bûya,Minê di ber xwe bida;Yê ku li ber min pozbilindiyê dikir dijmin bûya,Minê xwe ji ber veşarta.13Belê tu bûyî, yê ji min re yeksan,Hevalê min, dostê ji dil û can.14Me bi hev re bi şîrînî hevaltî dikir,Bi civatê re em diçûn mala Xwedê.15Bila mirin ji nişka ve bê ser wan,Bi saxî herin diyarê miriyan;Çimkî xerabî di mala wan, di dilê wan de ye.16Ez bangî Xwedê dikim,Xudan min xelas dike.17Bi şev, bi roj û êvarê ji kedera xwe dinalim,Ew dibihîze dengê min.18Wî ez ji şerê li hember min,Bi aştî xelas kir canê min,Çimkî zêde bûn, yên ku şer dikirin bi min.19Xwedayê ku ji her û her ve li textê xwe rûniştî,Wê wan bibihîze û bipelçiqîne. Ew ku, naguherin,Û natirsin ji Xwedê.20Hevriyê min êrîşî hevalê xwe kir,Peymana ku wî çêkiribû, xera kir.21Ji devê wî hingiv dibare,Belê dilê wî tije şer e.Gotinên wî ji rûn nermtir,Belê ji şûr tûjtir in.22Tu barê xwe ji Xudan re bihêle,Ewê te li ser lingan bihêle.Ew tucar nahêle,Ku yê rast bikeve.23Belê tu, ya Xwedê, tê wan bavêjî korta mirinê,Wê zilamên xwînî û hîlekar, nîvê rojên xwe nebînin tucar;Herçî ez im, min xwe spartiye te.
ZEBÛR Beşê 54 ZEBÛR Beşê 56 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 56 Piştî ku li bajarê Gatê Filîstiyan ew girtin. 1Li min were rehmê ey Xwedê,Çimkî mirov dixwazin min dabelînin,Her roj bi şer, êrîşan bi ser min de tînin.2Dijminên min, her roj min dipelçiqînin,Gellek ji wan, li hember min şer dertînin.3Di roja tirsê de ez bi te ewle me.4Ji Xwedê re, ku ez pesindarê peyva wî me,Ez bi wî ewle me, ez natirsim.Mirov dikare çi bike bi min?5Her roj, ew gotinên min berevaji dikin,Li ser min fikra wan hergav xerabî ye.6Li hev dicivin, kemîn datînin,Dixwazin canê min bistînin.7Ma ewê, xelas bibin ji xerabiyê?Ey Xwedê, bi xezeba xwe miletan bîne xwarê!8Te êş û jana min hesiband,Hêstirên çavên min di meşka xwe de civand!Ma te ew di kitêba xwe de nenivîsand?9Roja ez bang bikim,Dijminên min, wê bi şûn ve vekişin.Ez dizanim, Xwedê ji alî min e.10Xwedê, ku ez pesindarê peyva wî me,Xudan, ku ez pesindarê gotina wî me,11Ez bi Xwedê ewle me, ez natirsim;Ma mirov dikarin çi bikin bi min?12Ey Xwedê, ez sozên xwe ji te re tînim cih,Niha ezê goriyên spasiyê bidim te.13Çimkî te canê min ji mirinê rizgar kir,Lingê min ji terpilînê parast;Va ye ez di ronahiya jînê de,Li pêş Xwedê rêve diçim.
ZEBÛR Beşê 55 ZEBÛR Beşê 57 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 57 Gava ji Sawil reviyabû şikevtê. 1Li min were rehmê ey Xwedê, li min were rehmê,Çimkî min xwe avêt te;Heta ku bela derbas bin,Ezê xwe bavêjim bin siya bazkê te.2Ez bangî Xwedê, Yê Herî Berz dikim,Ew Xwedê ku, her tiştî ji bo min dike.3Wê ji ezmanan bişîne û min azad ke,Yên ku dixwazin min daqurtînin şermî ke,Wê kerem û dilovaniya xwe bişîne.4Canê min di nav şêran de ye,Di nav zilamên ku dişewitînin de ez radizêm,Diranên wan wek rim û wek tîr in,Zimanê wan şûrê tûj.5Ey Xwedê, li ser ezmanan bilind be,Bila berziya te li ser tevahiya erdê be!6Tor avêtin gavên min,Pelişî canê min;Li pêş min çal vedan,Ew bi xwe ketinê.7Dilê min bêleq e, ey Xwedê, dilê min bêleq e,Ezê lavij û îlahiyan bêjim.8Hişyar be ey canê min, hişyar be,Hişyar be ey ribab, ey çeng,Ezê, seherê hişyar kim!9Di nav miletan de ez spasî bidim te, ey Xudan,Di nav netewan de ji te re lavijan bêjim.10Çimkî kerema te heta ezmanan,Rastiya te mezin e bi qasî asîmanan.11Ey Xwedê, bilind bibe li ser ezmanan,Bila berziya te li ser tevahiya erdê be.
ZEBÛR Beşê 56 ZEBÛR Beşê 58 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 58 Ji bo şefê muzîkê, di meqamê "Xera Neke" de Mîktama Dawid. 1Ey desthilatdarno, ma hûn edaleta rast dibêjin?Ma hûn, mirov bi rastiyê dadbar dikin?2Na! Hûn bi dil neheqiyê dikin,Li nav welat, hûn zordariya destê xwe datînin mêzînê.3Xerab hê ji malzaroka dê xerab in,Bi bûyina xwe re derew dibêjin, averê dibin.4Jehra wan wek jehra mar e.Gohê xwe digirin, wek koremarên kerr in.5Ew koremar ku,Dengê efsûnkar û sêrbazên hunermend nabihîze.6Ey Xwedê, tu bişikêne diranê devê wan,Ya Xudan, bişikêne kêlbên şêran!7Bila wek ava ku diherike, nemînin.Bila serê tîrê wan şikandî be, gava ku kevanê xwe dişidînin.8Bila bibin wek şeytanokê ku dihelin û diçin.Wek zarokê ji ber jinê çûyî, rûyê rojê nebînin.9Hê ku beroşên wan, agirê striyan nebihîstine,Çi terr û çi jî hişk, wê bi bagerê bipengizin.10Zilamê rast, wê bi dîtina tolsîtandînê şa be,Wê bi xwîna xeraban lingên xwe bişo.11Hingê wê mirov bêjin: "Rast e, perrûya yê rast heye,Rast e, Xwedayek ku dinê dadbar dike heye."
ZEBÛR Beşê 57 ZEBÛR Beşê 59 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 59 zilam şandin. 1Min xelas ke ji dijminên min, ey Xwedê,Li hember dijminan bibe keleha min.2Min azad bike ji sûcdaran,Min xelas ke ji xwîndaran.3Îcar niha, dixwazin jiyana min bistînin,Yên hêzdar li hember min dicivin,Belê, ne min serî hilda û ne jî min guneh kir, ya Xudan.4Bi ser ku ez bêrî me,Xwe amade dikin, ji bo êrîşkirina min.Rabe, hişyar be, were alîkariya min!5Û tu ya Xudan, Xwedayê ordiyan,Xwedayê Îsraêlê,Hişyar be, hemû mîletan bitoqlîne,Ber tu kesê xayîn û xerab nekeve!6Êvarê vedigerin, wek kûçikan dikin xirrîn,Û li bajêr digerin.7Ji devê wan xerabî dibare,Şûr dertên ji lêvên wan."Ma wê kî bibihîze?" dibêjîn.8Belê tu, bi wan dikenî ya Xudan,Şa dibî bi hemû netewan.9Hêza min tu yî, ezê li te binêrim,Çimkî Xwedê birca min a bilind e.10Xwedayê mîn, bi kerema xwe tê pêşiya min,Ew nîşanî min dide hilweşîna dijminê min.11Wan nekuje, da ku gelê min jibîr neke,Bi hêza xwe wan belav ke û bixîne,Ya Reb, tu yî mertalê me.12Bila ji ber gunehê devê xwe, gotinên lêvên xwe,Ji ber derew û lanet xwendina xwe,Di quretiya xwe de bifetisin.13Biqedîne, bi xezebê biqedîne, bila nemînin;Bila bizanibin ku heta dawiya kujê erdê,Serweriya Xwedê bi Aqûb re ye.14Bila êvarê vegerin, wek seyan biewtin,Û li bajêr bigerin.15Ji bo xwarinê wê eware bigerin,Têr nebin, wê şeveder bimînin.16Herçî ez im, ezê ji hêza te re lavijan bêjim,Serê siban, kerema te bînim ziman.Çimkî tu yî birca min a bilind,Di roja teng de bûyî stara min.17Ey hêza min, ezê ji te re lavîjan bêjim,Çimkî Xwedê bîrca min a bilind e, kerema min e.
ZEBÛR Beşê 58 ZEBÛR Beşê 60 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 60 donzdeh hezar Edomî kuşt. 1Te em ji xwe avêtin, ey Xwedê te em şikandin,Tu hatî xezebê, me li halê me yê berê bizivirîne!2Te erd hejand, te erd çirand;Qelşên wê bi hev ve bizeliqîne, erd diheje.3Te tengahî bi gelê xwe da kişandin,Şeraba sermestkirinê bi me da vexwarin.4Da ku riya rastiyê vebibe,Te al da yên ji te ditirsin.5Da yên ku tu ji wan hez dikî, bibînin rizgariyê,Bi destê xwe yê rastê azad ke, me bibersivîne!6Xwedê ji ciyê xwe yê pîroz got:"Ezê şa bim, Şexemê parve kim,Berriya Sukkotê bipîvim.7Gilad, ya min e, Manasse jî ya min,Efrayim kumzirxê serê min,Cihûda gopalê padîşahiya min.8Moav legana min a şûştinê,Edomê li ber lingê min e,Ezê bi serfirazî, bi ser Filîstê ve biqîrim."9Ma wê kî min bibe bajarê bi sûr?Wê kî rêberiya min bike heta Edomê?10Ey Xwedê, ma te em ji xwe neavêtin?Ma êdî tu bi ordiyên me re naçî?11Li hember dijmin ji me re bibe alîkar,Çimkî pûç e alîkariya mirov.12Em bi Xwedê mêrxasiyê dikin,Ew dipelçiqîne dijminên me.
ZEBÛR Beşê 59 ZEBÛR Beşê 61 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 61 Ji bo şefê muzîkê, bi tembûrên bi têl, Zebûra Dawid. 1Ey Xwedê, feryada min bibihîze,Goh bide dua min. ­­­2Gava ku dilê min dixeriqe,Ez bangî te dikim ji vî kujê dinê.Tu min derxe wî zinarê ku ez nagihîjimê,3Çimkî tu ji bo min bûyî star,Li hember dijmin bûyî birceke hêzdar.4Li konê te ez her û her rûnêm,Xwe bavêjim bin siya bazkê te.5Ey Xwedê, te sozdanên min bihîst,Mîrasa yên ku ji navê te ditirsin, te da min.6Tu rojan, li rojên padîşah zêde ke,Bila salên wî bibin sedsal!7Bila li pêş Xwedê hergav rûnê,Tu wî, bi kerem û rastiya xwe biparêze!8Hingê ezê ji navê te re hergav lavijan bêjim,Û her roj sozên xwe bînim cih.
ZEBÛR Beşê 60 ZEBÛR Beşê 62 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 62 Ji bo şefê muzîkê, bi meqamê Yedûtûn, Zebûra Dawid. 1Canê min, tenê bi aramî li benda Xwedê ye,Rizgariya min bi wî ye.2Ew e zinar û rizgariya min,Birca min a bilind ew e, ez nahejim.3Wek dîwarek xwarbûyî, wek sêncek ji ciyê xwe çûyî,Heta kîngê, hemû bi hev re,Ji bo pelçiqandinê,Hûnê êrîş bikin ser wî?4Tenê ew, wî ji şerefa wî xistinê dişêwirin.Ji derew zewk distînin.Bi devê xwe xêr û dûa dikin,Di dilê xwe de nalet dikin.5Ey canê min, tu tenê bi aramî Xwedê bipê,Çimkî hêviya min ew e.6Zinar û hêviya min ew e,Birca min a bilind ew e, ez nahejim.7Rizgarî û berziya min bi Xwedê ye,Zinarê hêza min, dera stara min Xwedê ye.8Ey gelê min, hergav tu bi wî ewle be,Dilê xwe birêje ber wî,Çimkî Xwedê stargeha me ye.9Zarokên xelqê tenê hilmek in,Beyzade jî derew,Gava ku ketin mêzînê,Herdû jî siviktir in ji hilmê.10Pişta xwe nedin zordariyê, pesnê xwe nedin bi talanê,Serwet zêde bibe jî, dilê xwe pê ve girê nedin.11Xwedê carekê got,Min ev du car bihîst:Hêz ya Xwedê ye,12Kerem jî ya te ye, ya Reb!Çimkî li gor karê wan, tu bergîdanê didî hemû kesan.
ZEBÛR Beşê 61 ZEBÛR Beşê 63 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 63 Çaxê li çola Cihûdayê bû, Zebûra Dawid. 1Ey Xwedê, tu yî Xwedayê min,Ez li te digerim,Canê min tiyî te bûye,Li diyarekî çol, westa û bêav,Bedena min bêriya te dike.2Ji bo ku ez bibînim hêz û berziya te,Di dera pîroz de min nihartiye li te.3Ji jiyanê qenctir e kerema te,Lêvên min ji bo te didin spasî.4Heta ez hebim ezê pesnê te bidim,Bi navê te ezê destê xwe bilind bikim.5Wek bi mêjî û rûn têr bibim, wê canê min têr bibe,Wê devê min, bi lêvên min bi şahî ji te re şikir bike.6Çaxê ez te, di nav nivînan de bibîr tînim,Di dirêjiya şevê de, ez te kûr difikirim.7Çimkî tu ji min re bûyî alîkar,Di bin siya bazkên te de bi şahî dibim spasdar.8Canê min bi daxwaz li dû te baz dide,Destê te yê rastê ji min re dibe alîkar.9Belê yên ku dixwazin canê min bistînin,Ewê korta bin erdê bibînin,10Ewê bîkevin ber devê şûr,Ji çeqelan re bibin par.11Belê wê padîşah bi Xwedê şa be.Yên ku bi navê wî sond dixwin, wê pesnê xwe bidin,Lê ewê devê derewkaran bê girtin.
ZEBÛR Beşê 62 ZEBÛR Beşê 64 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 64 Ji bo şefê muzîkê, Zebûra Dawid. 1Di lavakirinê de, dengê min bibihize ey Xwedê,Ji tirsa dijmin biparêze jîna min.2Ji şêwrên dizî yên xeraban,Tu min veşêre ji welwela fesadan.3Ew ku, zimanê xwe wek şûr tûj kirine,Tîrên xwe wek gotinên tal ava kirine,4Da ku ji dera veşartî, bavêjin zilamê gihîştî.Ji nişka ve, bê tirs davêjin wî.5Di karê xerabiyê de ew wêrek in,Kozikên veşartî dişêwirin,"Ma wê kî bibîne?" dibêjin.6Li fesadiyê digerin,"Me planek bêqusûr çêkir!" dibêjin.Dil û hundirê her yekî ji wan kûr e.7Belê wê Xwedê, bavêje wan tîran,Ji nişka ve birindar bike wan.8Wê zimanê wan, wan bibe xerabûnê,Yên ku wan bibînin, wê serê xwe bi wan bihejînin.9Wê hemû mirov bitirsin,Karê Xwedê bidin bihîstin,Ya ku wî kiriye bifikirin.10Yê rast wê bi Xudan şa be,Xwe bispêre wî,Hemû dilên paqij wê bidin pesnê wî.
ZEBÛR Beşê 63 ZEBÛR Beşê 65 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 65 Ji bo şefê muzîkê, Zebûra Dawid. 1Li Siyonê şikir li benda te ye, ey Xwedê,Sozên ku ji te re hatine dayin, wê bên cih.2Ey tu, yê ku duayan dibihîze,Wê hemû mirov bên ba te.3Guneh zora min dibin,Herçî serhildanên me ne, tu wan dibexşînî.4Xwezi bî wî mirovî, ji bo ku li hewşa te rûnê,Te ew bijart û nêzikî xwe kir!Em bi qenciya mala te,Perestgeha te ya pîroz têr dibin.5Ey tu, Xwedayê rizgariya me,Di dadperweriyê de,Bi karên tirsdar didî bersîva me.Ey tu, yê li çaraliyên dinyayê,Hêviya wan ên dûr ên li ser deryayê;6Bi hêzê rapêçandî,Bi hêza xwe çiyayan şidandî,7Yê ku xumîna deryayan,Xumîna pêlan,Û tevliheviya miletan dide rawestan tu yî.8Yên ku rûdinên li wî kujê dinê,Ditirsin ji karên te yên nedîtî.Ji rojhilat heta rojava,Tu wan bi şahî didî qêrîn.9Tu erdê ditoqlinî û wê av didî,Tu wê di nav dewlemendiyê de dihêlî.Çemê Xwedê bi avê tije ye,Çaxê te axê amade kir,Genimê mirov tu amade dikî:10Xetên halet tu têr av didî,Axa wan tu sererast dikî,Axê bi baranê dinermijînî,Bereketê didî berên wan.11Bi qenciyên xwe, tu tacegul datînî ser salê,Ji şopên te bereket dibare,12Çolên te çêre didin,Û gir di şahiyê de dimînin.13Mêrg bi keriyan tên nixamtin,Berrî bi genim tên pêçandin,Bi şahî diqîrin, lavijan dibêjin.
ZEBÛR Beşê 64 ZEBÛR Beşê 66 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 66 Ji bo şefê muzîkê, lavij, Zebûr. 1Ey tevahiya rûyê erdê,Bi şahî ji bo Xwedê biqîrin!2Ji navê wî yê berz re lavijan bêjin,Pesnê wî berz bikin!3Ji Xwedê re bêjin, "Karên te çiqas mezin in!Ji ber hêzdarî û mezinbûna te,Wê serî li ber te deynin, dijminên te.4Wê hemû dinya biperize te,Wê ji te re lavijan bêjin,Lavijan bêjin ji bo navê te."5Werin, karên Xwedê bibînin!Çi karên mezin kir li nav mirovan.6Wî derya zivirand reşahiyê,Gelê wî peya derbas bû ji çem.Em li wê derê, bi kirina wî şa bûn.7Bi hêza wî, serwerî her û her dajo,Çavên wî bi baldarî li ser miletan e;Bila serhildêr xwe bilind mekin!8Ey gelno, Xwedayê me pîroz bikin,Dengê pesnê wî bidin bihîstin.9Ew e, yê ku jîna me diparêze,Ew e, yê ku nahêle lingê me bişemite.10Te em ceribandin, ey Xwedê,Wek ku zîv tê paqijkirin, te em paqij kirin.11Te em kirin dehfikê,Û te barê giran da pişta me.12Te siwar kir, mirovan li stûyê me,Em ketin agir û avê,Lê te em derxistin firehiyê.13Bi goriyên şewitandî ezê bikevim mala te,Ezê, sozên xwe bînim cih,14Di tengahiyê de lêvên min ew anî ziman,Û devê min got.15Bi dûmana beranên şewitandî û pezên qelew,Ezê goriyên şewitandinê pêşkişî te bikim,Ezê ga û nêriyan ji te re pêşkiş bikim.16Werin gohdar bin, ey hûn hemû yên ku ji Xwedê ditirsin,Ez ji we re bêjim, ka ji bo canê min çi kir.17Min bi devê xwe gazî wî kir,Û ew bi zimanê min hat berzkirin.18Eger min di dilê xwe de cih bida fesadiyê,Reb ez nedibihîztim.19Belê Xwedê ez bihîztim,Goh da dengê dua min.20Xwedê pîroz be,Çimkî bi şûn ve nezivart dua min,Ji min nedirixand kerema xwe.
ZEBÛR Beşê 65 ZEBÛR Beşê 67 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 67 Ji bo şefê muzîkê, bi sazên bi têl, Zebûr, lavij. 1Xwedê li me were rehmê û me pîroz ke,Ji bo me bibiriqîne rûyê xwe.2Da ku li ser rûyê erdê riya te,Di nav hemû miletan de rizgariya te bê zanîn.3Bila gel ji te re spas bikin ey Xwedê,Hemû gel ji te re spas bikin!4Bila milet şa bin û bi şahî biqîrin,Çimki tu bi rastiyê miletan dadbar dikî,Tu rêberiya miletên li ser rûyê erdê dikî.5Bila gel ji te re spas bikin ey Xwedê,Bila hemû gel ji te re spas bikin!6Rûyê erdê berê xwe da,Xwedê, Xwedayê me, wê me pîroz bike.7Wê Xwedê me pîroz bike,Çaraliyên dinê wê ji wî bitirse!
ZEBÛR Beşê 66 ZEBÛR Beşê 68 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 68 Ji bo şefê muzîkê, Zebûra Dawid, lavij. 1Bila Xwedê rabe, dijminê wî belav bibin,Yên ku jê nefret dikin, ji ber wî birevin!2Bila wan belav ke, wek dûyê belavbûyî;Wek şimaya ku li ber agir dihele,Bila yên xerab li ber Xwedê nemînin!3Bila yên rast şa bibin,Li pêş Xwedê bikin şahî,Bi şabûnê bihna xwe vedin.4Ji Xwedê re lavijan bêjin, pesnê navê wî bidin,Ji siwarê ku çolê derbas dibe re, rê çêkin;Navê wî Xudan e, li pêş wî bikin cejn!5Xwedê, li warê xwe yê pîroz,Bavê sêwiyan, xwedanê jinebiyan e.6Xwedê, mala bêkesan ava dike,Dîlan dertine firehiyê,Belê serhildêr li dera ziwa rûdinên.7Ey Xwedê, gava ku tu derketî pêşberî gelê xwe,Çaxê tu li çolê rêve çûyî,8Erd hejiya,Asîman li pêş Xwedê dilop kir,Li pêş Xwedê, li pêş Xwedayê Îsraêlê,Sîna jî lerizî.9Te baranên baş barandin, ey Xwedê,Gava ku westiya, te hêz da axa xwe.10Gelê te li wê derê rûnişt,Te qenciya xwe, ji dilşikestiyan re amade kir, ey Xwedê.11Reb ku da ferman,Ordiyeke jinan mizgînî da:12"Direvin, direvin padîşahên ordiyan!Jinên malê, parî dikin malê talanê.13Heta ji bo yên we yên li gomê vezeliyayî,Kevokeke bazkzîvîn,Û purtên wê bi zêrê zer rapêçandî heye."14Gava ku Karîndar, padîşah belav kirin,Tê bêjî, li Çiyayê Salmonê berf dibariya.15Çiyayê Basan çiyayê berz e!Çiyayê Basan bilind û bi gopît e!16Ey çiyayên bilind, bo çi hûn awiran didin,Çiyayê ku Xwedê ji bo xwe bijartiye?Erê, wê Xudan her û her li wê derê rûnê.17Erebên Xwedê yên şer bîst hezar, hezar caran hezar in,Reb di nav wan de ye, wek Sînayê di nav pîroziyê de ye.18Tu hilkişiyayî jor, te yên dîl, dîl kirin,Ya Xudan Xwedê, ji bo ku tu li wê derê rûnêyî,Te ji mirovan û heta ji serhildêran jî diyarî sitandin.19Rebê ku her roj barê me dikişîne,Xwedayê ku rizgariya me ye, pîroz be.20Xwedayê me Xwedayê rizgarkirinê ye,Tenê Rebê me Xudan, dikare ji mirinê xelas bike.21Belê Xwedê serê dijminên xwe, serê wan ê bi pirç,Serê yên ku di nav gunehan de digerin dipelçiqîne.22Reb got, "Ezê wan ji Basanê şûn ve bînim,Ezê wan ji kûrahiya deryayan şûn ve bizivirînim,23Da ku, tu lingê xwe di xwînê bidî, wan bipelçiqînî,Da ku zimanê seyê wan, ji dijminê te para xwe bistînin."24Ey Xwedê, wan meşa te ya karwanî dît,Wan dît ku Xwedayê min, padîşahê min ket dera pîroz.25Di nav keçên ku li tefê dixin de,Li pêş yên ku dixwînin, li paş yên ku li saz dixin meşiyan.26"Ey hûn, yên ku ji kaniya Îsraêl in,Di civînên xwe de pesnê Xwedê, pesnê Xudan bidin!"27Padîşahê wan Benyamînê biçûk,Bi zilamên xwe re serokên Cihûdayê,Serokên Zebûlûn, serokên Naftalî li wir in!28Xwedayê te, hêza te emir kir,Ya ku te ji bo me kirî, asêtir bike, ey Xwedê!29Ji bo xatirê perestgeha te ya li Orşelîmê.Wê diyariyan ji te re bînin padîşah.30Heywanê kûvî yê ku di nav çilqan de dijî,Kulinçeyên zîv di bin lingan de dipelçiqîne.Tu erzê garana ga û golikên miletan bişikîne,Miletên şerhez ji hev biqetîne!31Wê ji Misirê diyarî werin,Hebeş, wê zû destê xwe ji Xwedê re vekin.32Ey padîşahiyên erdê, ji Xwedê re lavijan bêjin,Bi lavijan pesnê Reb bidin,33Ji yê li ezmanan, li ezmanên kevin siwar bûye re lavijan bêjin.Va ye dengê wî, dengê wî yê bi hêz bilind dibe!34Hêza Xwedê binasin;Berziya wî li ser Îsraêlê ye,Hêza wî li ezmanan.35Tu çi bi heybet î, ey Xwedê, li perestgeha xwe!Xwedayê Îsrailê, ku hêz û pêkarî dide gelê xwe,Pîroz be!
ZEBÛR Beşê 67 ZEBÛR Beşê 69 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 69 Ji bo şefê muzîkê, di meqamê "Sosinê de," Zebûra Dawid. 1Min rizgar ke, ey Xwedê,Av gihîşt stûyê min.2Ez ketim ritama kûr,Dera seknê tune.Ez ketim avên kûr,Pêl di ser min re derbas dibin.3Ez westiyam ji feryadê,Gewrî li min ziwa bû;Li benda Xwedê,Çavên min tefiyan.4Yên ku ji tunehî ji min nefret dikin,Ji porê serê min pirrtir in.Gellek zêde ne dijminên min ên neheq, ku li kuştina min digerin.Tiştê ku min nediziye dixwazin bi min bidin dayin?5Ey Xwedê, tu bi bêaqiliya min dizanî,Ji te, neveşartî ne gunehên min.6Ey Reb, Xudanê ordiyan,Bila şermî nebin yên ku li hêviya te man!Ey Xwedayê Îsrailê,Bila riswa mebin, yên ku ji rûyê min li te geriyan!7Di riya te de min xwe da ber riswakirinê,Ser çavê min nixamt şermê.8Ez ji birayên xwe re xerib,Ji kurên diya xwe re biyanî mam.9Çimkî, xîretkêşiya ji bo mala te ez qedandim,Riswakirina yên ku te riswa dikin hat ser min.10Ez giriyam, min bi rojiyê cefa da xwe,Ev ji bo min eyib hat hesibandin.11Çaxê min şêl ji xwe re kir libas,Ez ji bo wan bûm çîrok.12Yên li ber derî rûniştî xeyba min dikin,Û ez bûm strana serxweşan.13Belê dua min ji te re ye, ya Xudan!Ey Xwedê, demeke maqûl, bi zêdehiya kerema xwe,Bi alîkariya xwe ya dilsoz min rizgar ke,Min bibersivîne.14Tu min ji heriyê derîne,Nehêle ez noq bibim;Bike ku ez, ji yên ku ji min nefret dikin,Û ji avên kûr azad bibim.15Bila pêlên avan di ser min re derbas nebin,Bila kûrahî min danequrtinin,Û bila çala mirinê devê xwe li ser min negire.16Min bibersivine ya Xudan,Çimkî kerema te qenc e.Bi zêdehiya dilovaniya xwe li min bizivire!17Ruyê xwe veneşêre ji evdê xwe,Ez di tengahiyê de me, zû min bibersivîne!18Xwe nêzikî canê min bike, min bibexşîne,Dijminên min, ji ser serê min hilîne.19Tu dizanî,Bi riswatî, şerm û rezaleta li hember min;Hemû jî li pêşberî te ne, dijminên min.20Ez bi keder im, riswatiyê dilê min şikand,Ez li benda dilovanekî mam, belê derneket,Li xemrevînekî geriyam, min rayî nekir.21Di şûna xwarinê de, wan jehr da min,Di tîbûnê de, wan sihik bi min dan vexwarin.22Bila sifra li ber wan ji bo wan bibe dafik,Hê di aştiyê de ne, têkevin defikan!23Bila çavê wan tarî bibe, nebînin!Tu hergav bilerizine pişta wan!24Xezeba xwe bi ser wan de birijîne,Şidbûna hêrsa xwe bi wan bigihîne!25Bila bêdeng bimîne stara wan,Kes rûnenê li konê wan!26Li zilamê ku te lêxistiye eziyet dikin,Êşa, zilamê ku te birindar kiriye dipeyivin.27Tu bi serê wan de ceza bibarîne,Bila kes ji wan azakirinê ji te nebîne!28Bila bên xîjkirin ji deftera jîndaran,Bi rastan re neyên nivîsandin!29Ez ku, ketî û bi keder im,Bila rizgarkirina te, min bilind bike ey Xwedê!30Ezê navê Xwedê, bi lavijan bêjim,Bi spaskirin, wî berz bikim.31Wê ev Xudan,Ji gayekî bi sim û bi qiloç,An ji boxekî bêtir şa bike.32Bindest wê vê bibînin û şa bibin,Ey yên ku li Xwedê digerin, bila dilê we zindî bibe.33Çimkî Xudan, dibihîze belengazan,Ew kêm nabîne hêsîran.34Bila ji wî re spas bikin,Erd û ezman, derya û yên ku di wan de digerin!35Çimkî wê Xwedê Siyonê rizgar bike,Û bajarên Cihûdayê ava bike;Yên li wê derê rûdinên, ewê wê derê ji xwe re bikin milk.36Wê zarokên evdên wî jî, wê derê mîras bistînin,Yên ku ji navê wî hez dikin, li wê derê rûnin.
ZEBÛR Beşê 68 ZEBÛR Beşê 70 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 70 Ji bo şefê muzîkê, ji bo bibîranînê, Zebûra Dawid e. 1Ey Xwedê, zû min azad ke!Ey Xudan, bi lez were alîkariya min!2Bila şerm bikin û rûyê wan sor bibe,Yên ku digerin li kuştina min!Bila riswa bibin,Yên ku şa dibin bi xerabiya min!3Yên ku ji min re dibêjin "Ox, Ox"Bila ji şerma xwe şûn ve vegerin!4Hemû yên ku li te digerin,Bila bi te hênik û şa bibin!Yên ku ji rizgarkirina te hez dikin,Bila hergav bêjin "Xwedê mezin e!"5Belê ez bindest û belengaz im,Ey Xwedê, tu bazde alîkariya min!Tu yî alîkar û rizgarkarê min,Dereng nemîne, ya Xudan!
ZEBÛR Beşê 69 ZEBÛR Beşê 71 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 71 Zebûr 71 1Ya Xudan, ez xwe dispêrim te,Tu min nede şermê her û her!2Bi rastdariya xwe tu min azad ke,Goh bide min, min rizgar ke!3Tu bibe zinarê min ê starê,Da ku ez hergav bêm te;Te emir da ji bo rizgarkirina min,Çimkî tu yî zinar û kela min.4Ey Xwedayê min, tu min xelas ke,Ji destê zilamê xerab, fesad û xedar!5Çimkî hêviya min tu yî, ya Reb Xudan,Ji xortaniya xwe ve, yê ez pê ewle me tu yî.6Ji roja ku ez çêbûm vir ve, tu ji min re bûyî destek,Te ez ji malzaroka diya min deranî û anîm dinê.Sipasiya min hergav ji te re ye.7Ji bo gellekan ez wek tiştek ecêb im,Belê tu stargeha min a hêzdar î.8Pesnê te hergav li ser zimanê min,Tevahiya rojê berziya te di bîra min.9Di pîrbûnê de tu min ji xwe navêje,Gava ku ez ji taqetê ketim, tu min bernede!10Çimkî dijminên min qala min dikin,Yên ku dixwazin min bikujin, bi hev dişêwirin,11Ji hev re dibêjin, "Xwedê ew berda!Bi pey bikevin, wî bigirin,Çimkî kes wî xelas nake!"12Ey Xwedê, dûr nemîne ji min,Ey Xwedayê min, tu bi lez were alîkariya min!13Yên ku dijminên min in, bila şerm bikin, biqelin,Yên li ziyana min digerin, bila bi şermî û rezaletê bên nixamtin.14Belê ez hergav hêvîdar im,Ji bo te pesindar û spasdar im.15Dadperwerî û rizgarkirina te,Tevahiya rojê li ser devê min eÎcar hejmara wan ne karê zanîna min e.16Ezê bi karên mezin ên Reb Xudan werim,Ezê rastdariya te, tenê ya te bîr bînim.17Ey Xwedê, ji zaroktiya min ve te ez fêr kirim,Karên te yên rewnaq hê jî ez dibêjim.18Ez pîr û porsipî bibim jî,Heta ku ez hêza te ji her nifşî re,Karîna te ji hemû yên bên re nebêjim,Tu min bernede, ey Xwedê.19Ey Xwedê, rastdariya te digîhije ezman,Tu ku, te karên mezin kir,Ma kî dimîne te, ey Xwedê?20Tu ku, te gellek tengahiyên xerab nîşanî me da,Tu dîsa me vedijînî,Tu dîsa me ji kûrahiya axê dertînî.21Tê siyaneta min zêde bikî,Li min vegerî û min  teselî bikî.22Ezê ji bo dilsoziya te,Bi çengê pesnê te bidim, ey Xwedayê min,Bi Lîrê, bi lavijan pesnê te bidim,Ey Pîrozê Îsraêlê!23Gava ez bi lavijan pesnê te bidim,Wê canê min û lêvên min şahiya xwe bînin ziman,Çimkî te xelas kir wan.24Wê zimanê min jî tevahiya rojê dadperweriya te bêje,Çimkî yên ku li xesara min digeriyan,Şermî bûn û rûyê wan reş bû.
ZEBÛR Beşê 70 ZEBÛR Beşê 72 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 72 Zebûra Silêman e. 1Ey Xwedê, tu dadperweriya xwe bide padîşah,Rastdariya xwe bide kurê padîşah.2Bila gelê te bi rastdariyê,Belengazên te, bi dadperweriyê dadbar bike!3Bila çiya, firehiyê ji gel re bînin,Bila gir jî, rastdariyê!4Bila ew mafê bindestan bide,Zarokê belengazan xelas ke,Û zordaran bipelçiqîne!5Heta ku roj û heyv hebin,Bila ew, nifş li pey nifşî ji te bitirsin.6Wek barana ku li ser mêrga nûbirrî dibare,Bila ew, wek taviya ku axê av dide, bê!7Bila di rojên wî de rastdarî kulîlkan bide,Aştî bi zêdebarî hebe, heta ku heyv biqede.8Ji deryayê heta deryayê,Ji Firatê, heta kujê dinê yê din serwerî bajo!9Gelê çolê li pêş wî here ser çokan,Dijminên wî axê bialêsin.10Bila padîşahê Tarşîş û yê giravan,Jê re xeracê bînin,Padîşahên Seba û Seva diyariyan pêşkişî wî bikin!11Bila hemû padîşah li ber wî herin ser çokan,Hemû milet ji wî re evdîtî bikin!12Ew diçe hawara hejaran,Ew rizgar dike feqir û bêkesan.13Ew ber belengaz û ketiyan dikeve,Canê feqîran rizgar dike.14Ew wan ji tada û zordariyê dide berdan,Di çavê wî de, bi rûmet e xwîna wan.15Bila bijî!Û bila ji zêrê Seba bidinê;Hergav ji bo wî dua bikin,Û her roj wî pîroz bikin!16Bila, li erdê, li serê çiyan,Bi zêdebarî genîm hebe!Bila simbil wek Lubnanê berdar bin,Gelê bajêr wek giya kulîlk bidin!17Navê padîşah her û her bimîne,Heta ku roj hebe ew hebe,Bi destê wî mirov pîroz bibin,Hemû millet bêjin, "Xwezî bi wî!"18Xudan Xwedê, Xwedayê Îsraêlê pîroz be,Yê ku karên nedîtî dike, tenê ew e.19Navê wî yê berz, her û her pîroz be,Tevahiya erdê bi berziya wî tije be!Amîn! Amîn!20Duayên Dawidê kurê Îşay li vir diqedin.
ZEBÛR Beşê 71 ZEBÛR Beşê 73 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 73 Zebûra Asaf. 1Bi rastî jî, Xwedê ji Îsraêlê re,Ji dilpaqijan re qenc e.2Belê lingên min, li ber terpilînê bûn,Gavên min li ber şemitînê.3Çimkî min, gava firehiya xeraban dît,Ez ji qûreyan hesidîm.4Di mirina wan de êş nîne,Bedenên wan dermalekirî ne.5Ew bi derdê kesî nizanin,Wek mirov belayê nakşînin.6Loma quretî wek gerdenzêra wan e,Zordarî kincê nixamtina wan e.7Ji qelewî çavê wan dike bifetiqe,Xerabî ji hundirê wan difûre.8Bi mirovan tinazên xwe dikin,Ji xedarî bi xerabiyê re dipeyivin, ji jor ve diaxivin.9Devê xwe li hember ezman vedikin,Zimanê wan li erdê digere.10Loma xelq li wan dizivire,Dev li hewa mayî, peyvên wan gohdarî dike.11Dibêjin ku, "Ma Xwedê çawa dizane?Ma Yê Berz bi çi dizane?"12Binêr, weha ne, yên xerab,Hergav rihet in, serweta xwe zêde dikin.13Ya rast, min dilê xwe beredayî paqij kiriye,Bi bêsûcî destê xwe şûştiye.14Çimkî her roj bela hatin serê min,Her sibeh min ezab kişand.15Eger min bigota, "Ez jî wek wan bipeyivim,"Hingê min bi zarokên te re xayintî kiribû.16Ez fikirîm, ka ez çawa aqil dibim vê yekê,Û ev li ber çavê min zor hat,17Dema ez ketim perestgeha Xwedê;Hingê min fêm kir encama xeraban,18Ya rast, tê wan deynî derên şemitok,Û wan kaşkî xerabûnê.19Çawa di hilmekê de xera bûn,Bi tirs û sawê, bi tevahî çûn!20Ji bo yekî ku ji xewê hişyar dibe, xewn çi be,Çaxê tu jî hişyar bî, Ya Reb,Tê kêm bibînî, dîdara wan.21Çimkî dilê min êşiya,Hundirê min tahl bû.22Heçî ez im, bêaqil û nezan,Li pêşberî te ez bûm mîna heywan.23Belê ez hergav bi te re me,Te bi destê min ê rastê girt.24Bi şîreta xwe rê nîşanî min didî,Dû re min digihînî berziya xwe.25Li ezmanan kiyî min heye?Xên ji te, ez kesî din naxwazim li ser rûyê erdê.26Bedena min û dilê min dihele,Belê hêza dilê min,Û para min hergav Xwedê ye.27Çimkî, va ye yên ji te dûr in tune dibin,Tê, hemû yên ku ji te diqetîn û ne dilsoz in, tune bikî.28Belê nêzikbûna Xwedê ji bo min qenc e;Ji bo ku ez hemû karên te bidim bihîstinMin Reb Xudan ji xwe re kir star.
ZEBÛR Beşê 72 ZEBÛR Beşê 74 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 74 Maskîla Asaf. 1Ey Xwedê, ji bo çi te em her û her berdan?Çima hêrsa te, li hember miyên mêrga te pêt dide?2Koma ku te ji berê ve kiribû ya xwe,Ji bo ku ji te re mîras bimîne, rizgar ke,Û Çiyayê Sîyonê yê ku tu lê rûniştî yî, bibîr bîne.3Ber bi xirbên mayindar ve bimeşe,Dijmin li dera pîroz her tişt xera kir.4Dijminên te, li ciyê civata te kirin gurmîn,Ji bo ku bibe nîşan, wan ala xwe li wê derê çikand.5Wek ku bi biviran,Têkevin dereke daristan.6Û hemû nexşên wê,Şikandin bi gerane û biviran.7Agir berdan perestgeha te,Warê navê te,Kirin erdê û murdar kirin.8Di dilê xwe de gotin, "Em hemûyî bipelçiqînin!"Li welat hemû derên civata Xwedê hilweşandin.9Hemû alên me çûne,Êdî pêxember jî tunin,Di nav me de kes nizane, ka heta çi wextê.10Ey Xwedê, wê heta kîngê dijmin tinazên xwe bi te bike,Ma wê her û her dijmin çêrî navê te bike?11Çima tu destê xwe yê rastê şûn ve dikişînî?Çima tu dest hilnaynî!12Belê Xwedê, ji demên berê ve padîşahê min e,Li rûyê erdê rizgarî bi wî ye.13Te bi hêza xwe deryayê kir du şeq,Serê cinawirên deryayê di nav avê de şikand.14Te serên Levîethan şikand,Te ew kir qutê yên ku li çolê dijîn.15Te kanî û lehiyan rakir,Çemên ku hergav diherikin ziwa kir.16Roj ya te ye, şev jî ya te,Roj û ronahî te amade kir.17Hemû sînorên ser erdê te danîn,Havîn û zivistan, te afirand.18Bibîr bîne ya Xudan, dijmin tinaz bi te kir,Miletekî bêaqil tinaz bi navê te kir.19Nespêre cinawiran, canê kevoka xwe,Tu car ji bîr neke, rewşa belengazên xwe.20Tu bala xwe bide peymanê,Çimkî derên tarî yên diyar,Ji bo zordaran bûye cih û war.21Bila yê neçar, şûn ve nezivire stûxwar,Bila bindest û hejar, ji bo navê te bibin pesindar.22Rabe ey Xwedê, doza xwe bibîne!Tinazên, yê ku bêaqil tevahiya rojê bi te dike, bibîr bîne!23Dengê dijminên xwe ji bîr neke,Hergav bilind dibe, welwela yên ku li ber te rabûne!
ZEBÛR Beşê 73 ZEBÛR Beşê 75 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 75 Zebûra Asaf, lavij. 1Em ji te re spas dikin ey Xwedê,Em spas dikin, çimkî navê te nêzik e,Karên te yên nedîtî, vê didin xuyan:2"Dema ku min kifş kiriye bê,Ezê bi rastiyê dadbar bikim,3Erd û hemû yên lê rûniştî heliyan,Stûnên wê min şidand.4Ji yên ku pesnê xwe didin re, min got, 'Pesnê xwe nedin.'Ji xeraban re, min got, 'Qiloçên xwe ranekin!' "5Qiloçê xwe jor ve ranekin,Nepeyivin, serî rakirî!6Çimkî ne li dera ku roj hiltê û ne jî li dera ku diçe ava,Ne jî ji çola çiyan dadbarî tê.7Dadger tenê Xwedê ye,Yekî nizim dike, yê din bilind dike.8Di destê Xudan de kase heye,Ji şereba kefdayî û tevlihev;Ew dirêje û tije dike kasê,Hemû xerabên ser rûyê erdê, vedixwin ji retma wê.9Ezê her û her vê bikim ilam,Pesnê Xwedayê Aqûb bidim bi lavijan:10"Ezê hemû hêza xeraban bişikînim,Belê wê hêza rastan bilind bibe."
ZEBÛR Beşê 74 ZEBÛR Beşê 76 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 76 Ji bo şefê muzîkê, bi tembûrên bi têl, Zebûra Asaf, lavij. 1Li Cihûdayê Xwedê tê zanîn,Li Îsraêlê navê wî bilind e;2Holika wî li Salemê ye,Dera lê rûdinê li Sîyonê,3Wî li wê derê, tîrên bi agir,Şûr û mertal, çekên şer şikand.4Yê ku berz e tu yî,Tu ji çiyayên serfiraziyê rewnaqtir î.5Yên mêrxas hatin şêlandin,Wan xewa xwe kir,Yên herî hêzdar destê xwe nelebitandin.6Ey Xwedayê Aqûb, ji erzşikandina te,Ereba cengê jî, hesp jî nîvmirî bûn.7Tu, tirsdar î! Tu!Çaxê tu hêrs bibî, kî dîkare li ber te raweste?8Da ku tu xelas kî hemû bindestên dinê,Ey Xwedê, gava ku te dest pê kir bi dadbarkirinê,9Biryara te ji ezmanan hat bihîstin,Erd tirsiya û bêdeng ma.10Ya rast, xezeba mirov ji te re pesindan e,Xezeba bermayî, ji bo te bêziyan e11Sozên xwe ji Xudan Xwedayê xwe re bi cih bînin,Hemû yên li der û dora wî,Bila ji yê tirsdar re diyariyan bînin.12Ew, ruhê serokan dişikîne,Ji padîşahên dinê re tirsê tîne.
ZEBÛR Beşê 75 ZEBÛR Beşê 77 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 77 Ji bo şefê muzîkê, bi meqamê Yedûtûn, Zebûra Asaf. 1Dengê min li Xwedê ye, ez dikim feryad,Dengê min li Xwedê ye, da ku goh bide min.2Di roja teng de ez li Reb digerim,Ez bi şev destê xwe vedikim,Canê min teseliyê naxwaze.3Ez Xwedê bibîr tînim û dinalim,Ez difikirim û ruhê min dixeriqe.4Tu bi qelpaxên çavê min digirî,Dilê min teng dibe, ez nikarim bêjim.5Rojên çûyî,Ez salên dewrên çûyî fikirîm.6Bi şev, ez bi dil stranên xwe bibîr tînim,Ez, ji xwe bi xwe re dibêjim,Ruhê min ji dûrî û kûrî ve dipirse:7"Gelo wê Reb me her û her berde?Ma wê cardin qenciyê bi min neke?8Ma kerema wî her û her qediya?Ma sozên ku wî dabûn her û her betal bûn?9Gelo Xwedê, ji bîr kir berketinê?Ciyê dilovaniyê, stand hêrsê?"10Min got, "Ya ku min dêşîne ev e!Destê Yê Berz ê rastê, ne wek berê ye."11Ez li karên Xudan digerim,Herîqayên wî yên kevin bibîr tînim.12Ez kûr li ser her karên te difikirim,Li ser kirinên te ji xwe derim.13Ey Xwedê, riya te di pîroziyê de ye!Kîjan îlah wek Xwedê gewre ye?14Xwedayê ku herîqeyan dike tu yî,Li nav gelan, te hêza xwe da nîşandan.15Te bi zendê xwe gelê xwe,Kurên Aqûb û Ûsîv rizgar kir.16Avan tu dîtî, ey Xwedê!Avan tu dîtî û tirsiyan,Kûrahî lerziyan.17Ewran ava xwe vala kir,Asûman deng da,Tîrên te firiyan.18Di babelîskê de gurmîna te hat bihîstin,Brûskê dinyayê ronahî kir,Erd lerizî û hejiya.19Riya te di deryayê de,Riyên te di avên mezin de bûn,Belê ne kifş bûn rêçên te.20Te bi destê Mûsa û HarûnGelê xwe wek keriyekî ajot.
ZEBÛR Beşê 76 ZEBÛR Beşê 78 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 78 Maskîla Asaf. 1Ey gelê min, goh bide şîreta min,Xwar bike gohê xwe li ber peyvên min.2Ezê bi meselan devê xwe vekim,Sirrên demên berê bi ta ve vekim,3Me ew bihîst û pê deranî,Û bav û kalên me ji me re gotin.4Emê wan ji kurên te veneşêrin;Emê pesnê Xudan,Hêza wî û karên wî yên nedîtî,Ji nîfşên bê re bêjin.5Xudan, rêznameyek ji bo Aqûb deranî,Û li Îsraêlê şerîetek danî.Wî li bav û kalên me emir kir,Da ku wan fêrî zarokên xwe bikin.6Ji bo ku, nifşên bê, zarokên nûbûyî bizanin,Wan ji zarokên xwe re bêjin,7Bila hêviya xwe bi Xwedê ve girêdin,Karên Xwedê ji bîr nekin,Rêzikên wî bînin cîh;8Bila wek bav û kalên xwe serhişk û serhildar nebin,Ew nifş ku, bi ruhê xwe û bi dilê xwe,Ji Xwedê re dilsoz nebû.9Zaryên Efraîm ên bi tîr û çekdar,Di roja şer de şûn ve vegerîn.10Wan peymana Xwedê negirt,Û nexwestin li gor şerîeta wî rê ve herin.11Wan karên wî jibîrkirin,Karên nedîtî yên ku wî nîşanî wan da.12Li diyarê Misirê, li deşta Soanê,Wî li pêş bav û kalên wan, karên nedîtî kir.13Wî derya qelaşt û ew derbas kirin,Wî avan, wek dîwarekî rawestan.14Bi roj wî bi ewran,Bi şev, bi ronahiya agir rê nîşanî wan da.15Li çolê wî zinar qelaştin,Wek ku ji kûrahiyan tê,Wî têra wan av bi wan da vexwarin.16Wî ji zinaran av deranî,Wek çeman av herikand.17Belê wan li çolê, cardin li hember wî guneh kirin,Li hember Yê Berz îsyan kirin.18Xwarina ku dilê wan diçûyê xwestin,Di dilê xwe de Xwedê ceribandin.19Li hember Xwedê peyivîn û gotin,"Ma Xwedê dikare li çolê sifrê deyne.20Binêre, li zinar xist avê avêt,Lehî rabûn.Ma dikare nan jî bide?Ma dikare goşt jî bide gelê xwe?"21Xudan ev bihîst û gellek hêrs bû,Li hember Aqûb bû agir,Û li Îsraêlê hêrs bû;22Çimkî wan ji Xwedê bawer nekir,Û bi rizgarkirina wî ewle nebûn.23Xwedê emir kir li asîmanê jor,Û deriyên asîman vebûn;24Ji bo xwarinê, wî Mann bi ser wan de barand,Genimê asîman da wan.25Heryekî ji wan, xwar nanê hêzdaran,Heta ku ew têr bibin ji wan re xwarin şand.26Wî li asîman bayê rojhilat rakir,Bi hêza xwe, rê da bayê başûr.27Wî goşt wek tozê,Çûkên bi bazk wek qûma deryayê bi ser wan de barand;28Wan ew kir nav konên xwe,Danîn dora ciyên lê diman.29Bi vî awayî xwarin pirr têr xwarin,Xwedê bi cih anî ya ku xwestin.30Hê îştaha wan li cih,Xwarina wan di devê wan de bû,31Hêrsa Xwedê li hember wan rabû.Yên herî hêzdar kuşt,Mêrxasên Îsraêlê li erdê hêşt.32Li gel vê dîsa jî guneh kirin,Ji karên Xwedê yên ecêb bawer nekirin.33Loma Xwedê rojên wan bi valahiyê,Salên wan bi sawê qedand.34Gava wî ew dikuştin, ew li wî digeriyan,Ew poşman dibûn û bi dilxwazî bi pey Xwedê diketin.35Bibîr dianîn ku Xwedê zinarê wan bû,Xwedayê berz rizgarkarê wan bû.36Bi devê xwe, xwe bi wî xweş dikirin,Bi zimanê xwe jê re derew dikirin.37Çimkî dilê wan bi wî re ne rast bû,Bi peymana wî ve ne girêdayî bûn.38Belê Xwedê dilovan bû,Li fesadiya wan diborî, ew nedişandin helaqê;Gellek caran wî digirt hêrsa xwe,Wî nîşan nedida tevahiya xezeba xwe.39Bibîr dîanî ku ew mirov in,Wek bayê derbas dibin û nazivirin.40Gellek caran li çolê serî li ber wî hildidan,Li dera tenha ew hêrs dikirin!41Gellek caran wan Xwedê diceriband,Pîrozê Îsraêlê diêşand.42Wan bibîr nedianî destê wî,Û roja ku ew ji dijmin xelas dikirin,43Çawa li Misirê elamet nîşanî wan dida,Li deşta Tsoanê karên nedîtî dikir.44Wî çem û newalên Misirê,Ji bo ku venexwin, vegerand xwînê.45Mêşên ku wî şand nav wan, xwarin canê wan,Wî şand beqan, beqan welat qedand.46Wî zadê wan da cûbiran,Keda wan da kuliyan.47Wî rezê wan bi teyrokê,Darên hêjîran, bi qeşayê kuşt.48Wî pezê wan spart zîpikê,Keriyên wan da ber brûskên xerakir.49Wî hêrsa xwe ya sorbûyî,Xezeb, xişim û belayê,Partek milyaketên xerabiyê şand.50Wî rê li ber hêrsa xwe vekir,Canê wan, ji mirinê nedirixand,Jiyana wan da destê webayê.51Li Misirê hemû nuxiriyan,Li konê Ham, li zarokên pêşî xist.52Wî gelê xwe wek mêşinan bir,Wî li çolê ew wek keriyekî ajotin.53Wî ew bi ewlehî rêve birin, netirsiyan;Deryayê dabiland dijminê wan.54Wî ew anîn sînorê axa xwe ya pîroz,Anî çiyayê ku destê wî yê rastê qezenc kiribû.55Wî milletan, qewirand ji pêş wan,Wî axa wan par kir,Li konên wan,Eşîrên Îsraêlê cîwar kir.56Herçî ew in, wan Xwedayê berz diceriband,Serî hildidan,Şehadeta wî nedigirtin.57Wek bav û kalên xwe şûn ve vedigerîn, bêbextî dikirin,Wek kevanek xapînok xwar diçûn.58Bi pûtên xwe yên qewirandî ew didexisandin,Bi cihên wan ên bilind, ew hêrs dikirin,59Xwedê ev bihîst û hat xezebê,Îsraêlê bi tevahî red kir.60Konê ku li nav mirovan danîbû,Warê Şîlo terikand.61Wî hêza xwe şand surgûnê,Bedewiya xwe da destê dijmin.62Gelê xwe di şûr re derbas kir,Li mîrasa xwe hat xezebê.63Agir xortên wan xwar,Strana dîlanê ji keçên wan re nehat gotin.64Kahînên wan bi şûr ketin,Jinebiyên wan nikaribûn bigirîn.65Hingê Reb wek ku ji xewê hişyar bibe,Wek zilamê ku ji ber şerabê diqîre, hişyar bû.66Li dijminên xwe xist û belav kir,Wî rûreşiyeke herheyî da wan.67Û Xwedê dûndana Ûsîv red kir,Efrayîm eşîra xwe nebijart;68Tenê Cihûda eşîra xwe,Çiyayê Sîyonê yê ku jê hez dike bijart.69Perestgeha xwe wek bilindahiyan,Wek dinya ku herheyî ava kiribû, çêkir.70Û wî evdê xwe Dawid bijart,Wî ew ji hewşa miyan,71Ji wê dera ku wî li mêşinan dinihart, hilda.Da ku ew bibe şivanê gelê wî Aqûb,Şivanê mîrasa wî Îsraêlê.72Hingê Dawid bi durustî ji wan re bû şivan,Bi hunerê destê xwe rê nîşan da li ber wan.
ZEBÛR Beşê 77 ZEBÛR Beşê 79 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 79 Zebûra Asaf. 1Ey Xwedê, millet ketin mîrasa te,Qirêjî kirin perestgeha te ya pîroz,Orşelîmê kirin qûça keviran.2Laşên evdên te, ji bo xwarinê dan teyrên asîman,Goştê peywirên te dan cinawirên ser erdan.3Li dora Orşelîmê, xwîna wan wek avê rêtin,Tu kes nebû ku veşêre laşê wan.4Li pêş cîranên xwe em rûreş bûn,Em bûn pêkenî û şahiya yên der û dora xwe.5Heta kîngê ya Xudan?Ma wê her û her bajo xezeba te?Ma wê dexesiya te, wek agîr bişewite?6Tu xezeba xwe, bi ser miletên ku bi te nizanin,Bi ser welatên ku bang nakin navê te de birijîne.7Çimkî wan serê Aqûb xwar,Û welatê wî kirin çol.8Tu gunehê bav û kalên me, bibîr neyne li hember me,Tu dilovaniya xwe zû nîşan de ji bo me,Çimkî em gellek nizim bûn.9Ey Xwedayê rizgariya me, ji bo berziya navê xwe were alîkariya me,Me rizgar ke, ji bo xatirê navê xwe, me ji gunehên me pak ke!10Ma çima wê millet bêjin, "Ka Xwedayê wan li ku ye?"Bila di nav miletan de bê zanîn, ku ewê heyfa xwîna wan bê hilanîn,Û em vê bi çavê xwe bibînin!11Bila nalîna girtiyan bigîhije tebeqa te,Tu bi mezinahiya hêza xwe, biparêze zaryên mirinê.12Tu tinazkirina cîranên me yên ku bi te tinaz kirin,Heft qat li wan vegerîne ya Reb!13Û em gelê te, miyên mêrga te,Em her û her spas dikin ji bo te,Ji nifşan heta nifşan em digihînin pesindana te.
ZEBÛR Beşê 78 ZEBÛR Beşê 80 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 80 Zebûra Asaf. 1Ey şivanê Îsraêlê, goh bide,Tu ku, tu Ûsîv wek kerî dajoyî,Tu ku, tu li ser Kerûbiyan rûniştî yî,Ronahiya xwe bide,2Li pêş Efrayim, Benyamîn û Manasse,Hêza xwe hişyar ke,Were me rizgar ke!3Ey Xwedê me bizivirîne,Ruyê xwe bibiriqîne, da ku em rizgar bibin!4Ya Xudan, Xwedayê ordiyan,Ma tê heta kîngê, hêrs bibî ji dua gelê xwe?5Te nanê hêsirên çavan bi wan da xwarin,Bi elba mezin hêsirên çavan bi wan da vexwarin.6Te kir ku em bi cîranên xwe re pev biçin,Dijminên me di nav hev de şa dibin.7Ey Xwedayê ordiyan, me bizivirîne,Ruyê xwe bibiriqîne, ji me re rizgariyê bîne.8Te ji Misirê şivek dêliyê anî,Te milletan deranî û wê danî.9Te axa pêş wê vekir,Wê kûr tor berda, welat tije kir.10Çiya bi siya wê,Darên Xwedê yên sedir, bi guliyên wê hatin nixamtin.11Wê guliyên xwe heta Deryayê,Şaxên xwe heta Firatê berda.12Bo çi te xera kir sêncên wê?Hemû rêwî tirî jêdikin ji wê,13Berazê daristanan wê xera dikin,Heywanên kûvî dixwin ji wê.14Ey Xwedayê ordiyan, em lava dikin vegere!Ji ezmanan binêre û vê dêliyê bibîne.15Şiva ku te bi destê xwe yê rastê danî,Şaxê ku te ji bo xwe hêzdar kir bitoqlîne!16Bi agir hatiye şewitandîn, hatiye birrîn dêliya te,Bila bi awirên te yên tûj tune bibin, dijminê te!17Destê te, li ser wî zilamî ye, ku destê te yê rastê ye,Bila destê te, li ser wî be ku tu ji bo xwe hêzdar dikî!18Hingê em dev ji te bernadin;Me vejîne, emê bang bikin navê te!19Ya Xudan, Xwedayê ordiyan, me bizivirîne,Ruyê xwe bibiriqîne, rizgariya me bîne.
ZEBÛR Beşê 79 ZEBÛR Beşê 81 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 81 Ji bo şefê muzîkê, Li ser Gîttît, Zebûra Asaf. 1Ji bo Xwedayê ku hêza me hemûyan e, bi dengekî bilind şahiya xwe bînin ziman,Bi şahî biqîrin ji bo Xwedayê Aqûb!2Li tefê xin,Li çenga dengxweş, li lîrê xin.3Di heyva nû de, di heyva çardehşevî de,Li boriyê xin, di roja cejnê de.4Çimkî ev, qanûneke ji bo Îsraêl,Dadbariyeke Xwedayê Aqûb e.5Dema ku Xwedê li hember Misirê meşiya,Wî ev ji bo Ûsîv wek qanûn danî.Li wir, min zimanekî ku min pê nizanibû bihîst:6"Min pişta te, ji bar dûr kir,Destên te ji selikê azad bûn,7Te di tengahîyê de bang kir, min te azad kir,Piştî avêtina birûskê min tu bersîvand,Di ava Merîvayê de min tu ceriband.8Gohdar be ey gelê min, ez te hişyar dikim;Ey Îsraêl, te ez gohdarî bikirama!9Wê di nav we de îlahên xerîb nebin,Hûnê neperizin îlahek din!10Yê ku te ji diyarê Misirê deranî,Xwedayê te, Xudan ez im.Devê xwe baş veke ez dagirim!11"Belê gelê min, gohê xwe neda min,Û Îsraêlê ez nexwestim.12Min jî ew bi dilê wan ê hişk ve hêşt,Da ku ew bi şîretên xwe rêve herin.13Xwezî gelê min, gohê xwe bida min,Û Îsraêl di riyên min de bimeşiya!14Minê zû dijminên wan nizim bikira,Li hember neyarên wan destê xwe rakira!15Yên ku ji min nefret dikin, wê serî li ber min danîna,Wê ev rewşa wan her û her bajota.16Minê genimê herî baş bi we bida xwarin,Bi hingivê ji zinar, we bida têrkirin."
ZEBÛR Beşê 80 ZEBÛR Beşê 82 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 82 Zebûra Asaf. 1Li civata Xwedê, Xwedê radiweste,Di nav îlahan de dadbariyê dike.2"Ma tê heta kîngê bi neheqî bidî biryar,Ji bo xeraban bibî meyildar?3Li doza yê lewaz û sêwiyan binêrin,Mafê bindest û feqîran biparêzin.4Yê lewaz û belengaz xelas kin,Wan ji destê xeraban azad kin."5Ji ber ku hûn nizanin û fêm nakin,Û di tarîyê de digerin,Hemû bingehên erdê dihejin.6"Min got, 'Hûn îlah in,Û hemû kûrên Yê Berz in!'7Dîsa hûnê wek mirovan bimirin,Wek yek ji serokan, hûnê bikevin!"8Rabe ey Xwedê, rûyê erdê dadbar bike!Çimkî hemû milet yên te ne.
ZEBÛR Beşê 81 ZEBÛR Beşê 83 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 83 Lavij, Zebûra Asaf. 1Ey Xwedê, hiş nebe,Bêdeng û bêtevger nemîne ey Xwedê!2Binêre, dijminên te tevliheviyê dertînin,Yên ku ji te nefret dikin, serî hiltînin.3Li hember gelê te civînên hîlekar datînin,Li hember yên ku tu diparêzî, şêwr dikin.4Dibêjin, "Werin em wan tune bikin, bila nebin milet,Bila êdî navê Îsraêlê neyê bibîranîn!"5Hemûyan dilê xwe kirin yek, li hev şîret kirin,Li hember te peyman çêkirin:6Konên Edomê û Simaîliyan,Moab û Haceriyan,7Gebal, Ammon û Amalek,Gelê Sûr û Filîstî,8Aşûr jî bi wan re bû yek,Hêz dan lawên Lûtiyan.9Ya ku te bi Mîdyanê kir, bi wan jî bike,Çawa ku te bi Sîsera û li newala Kîşonê bi Yabîn kir.10Ew li Endorê helaq bûn,Ji bo axê bûn hok.11Esîlzadên wan, wek Oreb û Zeeb bike,Ya ku te anî serê Zehab û Salmûna, bîne serê begên wan.12Wan got, "Werin em mêrgên Xwedê,Ji xwe re bikin milk."13Ey Xwedayê min, tu wan wek babelîska tozê,Wek kaya ber bayê bike!14Wek pêta ku daristanê dişewitîne,Wek alava ku çiyan digire,15Bi bagera xwe bi pey wan bikeve,Bi babelîska xwe wan têxe sawê!16Ruyê wan bi şermê binixême,Da ku li navê te bigerin ya Xudan.17Bila her û her şerm bikin û şaş bimînin,Bila tune bibin û rûswa bimînin.18Da ku hîn bibin navê te Xudan e,Li ser tevahiya dinê, tenê tu berz î.
ZEBÛR Beşê 82 ZEBÛR Beşê 84 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 84 Zebûra lawên Korah. 1Ey Xwedayê ordiyan,Çiqas xweş e ciyê te.2Canê min bêriya hewşên Xudan dike,Jê re dixeriqe,Dilê min û bedena min,Xwedayê jîndar bi şahî bibîr tîne.3Di gorîgehên te de,Heta beytikê ji xwe re malek, hechecikê jî,Ji bo danîna ferxikên xwe, ji xwe re hêlînek dît.Ey Xudanê ordiyan, padîşah û Xwedayê min!4Xwezî bi wan ku li mala te rûdinên,Ew hergav spasdarên te ne.5Xwezî bi wî ku hêza xwe ji te distîne!Riya heca Siyonê di dilê wî de ye.6Gava ew di Geliyê Bekayê re derbas dibin,Ew wê derê dikin serê kaniyê,Bila bi barana pêşî re, ew der bibîne adaniyê.7Çiqas here wê hêzdar bibin,Wê li Siyonê, ji alî Xwedê ve bên dîtin.8Ya Xudan, Xwedayê ordiyan goh bide dua min,Goh bide ey Xwedayê Aqûb.9Ey Xwedayê ku mertalê me ye, binêre,Ruyê meshkiriye* xwe bibîne!10Rojeke li hewşên te,Ji hezar rojan çêtir e;Di şûna ku ezê li konê xerabiyê rûnêm,Li mala Xwedê, li ser sekokê rûniştin, çêtir e ji bo min.11Çimkî Xudan Xwedê roj û mertal e.Kerem û berziyê dide;Ji her kesê ku bi durustî dimeşe, tu qenciyê nadirixîne.12Ey Xudanê ordiyan,Yê ku bi te ewle ye, çiqas dilgeş e!
ZEBÛR Beşê 83 ZEBÛR Beşê 85 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 85 Ji bo şefê muzîkê, Zebûra lawên Korah. 1Ya Xudan, tu ji diyarê xwe razî mayî,Te Aqûb ji surgûnê bi şûn ve anî.2Te gunehê gelê xwe bexişand,Hemû sûcên wan nuxumand.3Te, hemû xezeba xwe da alî,Dev ji kela hêrsa xwe berda.4Ey Xwedayê rizgariya me, me bizivirîne,Hêrsa xwe ya li hember me daxîne!5Ma tê her û her hêrs bibî li me?Û hêrsa te bajo li hember hemû nifşên me?6Da ku gelê te bi te şa be,Tê me cardin nevejînî?7Ya Xudan kerema xwe nîşan bide me,Rizgarkirina xwe bide me!8Xwedê Xudan çi bêje ezê gohdar bim;Ewê ji gelê xwe û dilsozên xwe re aştiyê bêje,Da ku ew, cardin venegerin bêaqiliyê.9Rizgarkirina wî, nêzikî wan e ku ji wî ditirsin,Da ku keremê li diyarê me bide rûniştin.10Wê hezkirin û kerem bigihîjin hev,Aştî û rastdarî, ramûsin hev.11Wê rastî li erdê şîn bibe,Rastdarî ji jor ve binêre.12Wê Xudan ya qenc bide,Û axa me berê xwe bide.13Wê rastdarî li pêş wî bimeşe,Û ji gavên wî re rê çêke.
ZEBÛR Beşê 84 ZEBÛR Beşê 86 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 86 Duaya Dawid. 1Ya Xudan, gohê xwe xwar ke û bersîv bide min,Çimkî ez bindest û belengaz im.2Canê min biparêze, çimkî ez peywirê te me.Ey Xwedê, tu xelas ke evdê xwe yê bi te ewle!3Li min were rehmê ya Reb,Çimkî ez ji te re lava dikim tevahiya rojê.4Tu canê evdê xwe şa ke,Çimkî ya Reb, ez canê xwe ji bo te bilind dikim.5Çimkî ya Reb, tu qenc û bexişkar î,Ji hemû yên ku bang dikin te re keremdar î.6Goh bide dua min ya Xudan,Bibihîze lavakirina min!7Di roja teng de ez bangî te dikim,Çimkî, tu didî bersîva min.8Ya Reb, di nav îlahan de tunin yên mîna te,Ne jî karên wek karên te.9Ya Xudan, hemû miletên ku te afirandine wê werin,Biperizin te, li ber te bigerin,Û ewê berzî bidin navê te.10Çimkî tu mezin î û karên nedîtî dikî,Xwedayê tenê tu yî.11Ya Xudan, riya xwe hînî min bike,Ez li gor rastiya te bimeşim,Dilekî yekpare bide min, da ku ez bitirsim ji te.12Ya Reb Xwedayê min, ez bi hemû dilê xwe spas dikim ji te re,Ezê navê te her û her berz bikim.13Çimkî mezin e, kerema te ya ji bo min,Ji diyarê miriyan ên kûr, te xelas kir canê min.14Ey Xwedê, qure li hember min rabûn,Garana zordaran li kuştina min geriya,Û wan tu nehesibandin,15Herçî tu yî, ya Reb,Tu dilovan û keremdar î,Kerem û rastiya te pirr e, tu sebirdar î.16Li min bizivire û li min were rehmê,Hêza xwe bide evdê xwe,Xelas bike kurê qewraşa xwe.17Nîşanek qenciyê bi min bide dîtin;Da ku yên ji min nefret dikin, bibînin û şerm bikin;Çimkî tu ya Xudan, tu ji min re bûyî alîkar û xemrevîn,
ZEBÛR Beşê 85 ZEBÛR Beşê 87 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 87 Zebûra lawên Korah, lavij. 1Bingeha wê, li ser çiyayê pîroz e.2Xudan ji deriyên Siyonê,Ji hemû avahiyên Aqûb bêtir hes dike.3Li ser te peyvên berziyê tên gotin, ey bajarê Xwedê:4"Di nav yên ku min dinasin de,Ezê Rahav û Babîlê bibîr bînim,Va ye Filîstî, Sûr û Hebeş.Ev mirov li wê derê çêbûne."5Belê wê ji bo Siyonê weha bê gotin:"Ev zilam û hemû yên din, li wê derê çêbûn.Û Yê Berz bi xwe, wê derê qayim dike."6Çaxê ku Xudan miletan binivîse,Wê bêje, "Ev li Siyonê çêbûne."7Stranbêj û govendger,Wê bêjin, "Hemû çavkaniyên min ji te ne!"
ZEBÛR Beşê 86 ZEBÛR Beşê 88 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 88 Maskîla Hemanê Ezrahî. 1Ya Xudan, Xwedayê rizgariya min,Şeveroj, ez li ber te dikim hawar.2Bila dua min bigihîje te,Tu goh bide hawara min.3Çimkî ez ji tengahiyan têr bûm,Û jiyana min nêzikî diyarê miriyan bû.4Ez bi yên di çala mirinê de têm jimartin,Wek zilamê bê alîkar im.5Wek yê ku hatiye avêtin nav miriyan,Wek kuştiyê li gorê vezelandî,Wek wan ên ku êdî tu bibîr naynî,Wek wan ên ku ji destê te hatin birrîn.6Te ez kirim çala herî kûr,Te ez avêtim tarî û kûrahiyan.7Xezeba te bi ser min de hat,Û te bi hemû pêlan ez pelçiqandim.8Te nasên min ji min dûr kir,Min li pêş wan mekrûh kir.Derî li ser min hat radan, da ku ez nerevim.9Ji berketinê çavê min ditemirin,Her roj min bangî te kir, ya Xudan,Min destên xwe li ber te vekir.10Ma tê nuwazeyên xwe nîşanî miriyan bidî?Ma wê siya miriyan rabe û pesnê te bide?11Ma kerema te li gorê,Dilsoziya te li diyarê helaqê tê bihîstin?12Ma harîqayên te di tariyê de,Qenciya te li diyarê jibîrkirinê tê zanîn?13Belê min ya Xudan, min li te kir hawar,Û dua min a serê sibê digihîje tê.14Tu çima min ji xwe davêjî, ya Xudan,Tu çima rûyê xwe ji min vedişêrî?15Ez ketime, ji ciwaniya xwe ve li ber mirinê me,Min sawa te kişand, ez şaş mam.16Xezeba te bi şid di ser min re derbas bû,Tirsa te ez qedandim.17Tevahiya rojê wek avê dor li min pêçan,Û hemûyan bi hev re ez rapêçam.18Te dost û hevalan ji min dûr kir,Nasên min jî di tariyê de ne.
ZEBÛR Beşê 87 ZEBÛR Beşê 89 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 89 Maskîla Eytanê Ezrahî. 1Ezê kerema Xudan her û her bi stranan bêjim,Dilsoziya wî ji hemû nifşan re bi devê xwe bêjim.2Ez dibêjim kerema te her û her ava ye,Dilsoziya te mayindar e, wek ezmana ye,3Te got, "Min bi bijartiyê xwe re peyman danî,Ji evdê xwe Dawid re sond xwar:4Ezê nîjada te her û her bihêlim,Û textê te ji bo her nifşî biparêzim."5Ezman, pesnê harîqayên te didin ya Xudan,Di civata ezmaniyan de dilsoziya te, tê pesindan.6Ma li ezman, kî ji Xudan re heval tê nîşandan?Di nav yên ezmanî de, kî heye wekî Xudan?7Di civata ezmaniyan de ew Xwedêyek pirr bi heybet e,Ji hemû yên li der û dora xwe ew bêtir tirsdar e.8Ya Xudan, Xwedayê ordiyan,Ma kî bi qasî te hêzdar e ya Xudan?Dilsoziya te, te dipêçe.9Tu li pozbilindiya deryayê hukum dikî,Gava ku pêl radibin tu wan didî rawestan.10Te Rahab, wek zilamekî kuştî pelçiqand,Bi hêza zendê xwe, dijminê xwe ji hev qetand.11Ezman yên te ne, erd jî;Dinê û tijehiya wê, te ava kir.12Bakûr û başûr te çêkir,Çiyayên Tabor û HermonBi navê te şa dibin.13Milên te hêzdar in,Destê te xurt, destê te yê rastê bilind e.14Bingeha textê te, dadperwerî û rastdarî ye,Kerem û dilsozî li pêş te rê ve diçin.15Xwezî bi wî gelî ku dizane bi şahî biqîre!Û di ronahiya rûyê te de dimeşe, ya Xudan.16Tevahiya rojê bi navê te şa dibin,Û bi rastdariya te bilind dibin.17Çimkî tu berziya hêza wan î,Bi qenciya te, qiloçê me bilind dibe.18Çimkî mertalê me, yê Xudan e,Padîşahê me jî, Yê Pîroz ê Îsraêlê ye.19Hingê te ji peywirên xwe re,Bi xewnerojekê got:"Min alîkariya mêrxasekî kir,Di nav gel de yê bijartî bilind kir.20Min evdê xwe Dawid dît,Bi rûnê xwe yê pîroz ew mesh* kir.21Wê destê min bi wî re be,Milê min jî hêz bide wî.22Wê dijmin ji wî nestîne bêş,Lawê xerabiyê wî biçûk neke.23Ezê li pêş wî bişikînim dijminên wî,Ezê li wan xim, yên ku nefret dikin ji wî.24Wê dilsozî û kerema min bi wî re be,Bi navê min hêza wî bilind bibe.25Ezê destê wî deynim ser deryayê,Destê wî yê rastê deynim ser çeman.26Ewê ji min re bêje, 'Bavê min tu yî,Tu Xwedayê min, zinarê rizgariya min î.'27Ez jî, ezê wî bikim kurê xwe yê pêşî,Di nav padîşahên dinê de bikim yê herî bilind.28Ezê her û her kerema xwe nîşanî wî bidim,Û peymana min her bi wî re be.29Ezê nîjada wî her û her,Textê wî heta ku ezman hebe bihêlim.30"Eger zarokên wî dev ji şerîeta min berdin,Û li gor dadbariyên min rêve neçin;31Eger şerîeta min xera kin,Û emrên min negirin,32Hingê ezê serhildanên wan bi dar,Sûcên wan bi lêdanê ceza bikim.33Belê ez kerema xwe ji wî bi şûn de nastînim,Dilsoziya xwe li derewê venagerînim.34Peymana xwe xera nakim,Ya ku ji lêvên min derketiye naguhêrim.35Carekê, min li ser pîroziya xwe sond xwar,Ezê ji Dawid re derew nebêjim.36Wê nîjada wî her û her bajo,Textê wî li pêş min wek rojê bimîne,37Wek hîva ku her û her dimîne,Wê ezman wek şahidê dilsoz be."38Belê te, dev jê berda û ji xwe avêt,Tu li yê xwe yê meshkirî* hatî xezebê.39Te ji peymana xizmetkarê xwe nefret kir,Te taca wî bi axê qirêjî kir.40Te hemû dîwarên wî xera kir,Wêran kir hemû kelehên wî.41Hemû yên ku di rê de derbas dibin wî dişelînin,Di nav cîranên xwe de şermî bû ew.42Te destê rastê yê dijminên wî ra kir,Te hemû dijminên wî şa kir.43Te devê şûrê wî jî, werrivand,Û kir ku ew di şer de bişikê.44Te dawî li rewnaqiya wî anî,Textê wî li bin gohê erdê danî.45Te rojên xortaniya wî kurt kir,Ser wî bi şermê nixamt.46Ma heta kîngê ya Xudan?Ma tê her û her veşêrî?Heta kîngê wê xezeba te wek agir bişewite?47Jiyê min çiqas kurt e, bibîr bîne.Te ji bo çi tiştên vala, mirov afirandine!48Yê ku jiyaye û mirin nedîtiye,Yê ku ji destê diyarê miriyan canê xwe xelas kiriye, kî ye?49Ya Reb, li ku ma ew kerema te ya pêşî?Ya ku te bi dilsoziya xwe ji Dawid re sond xwaribû!50Ya Reb, riswabûna evdên xwe bibîr bîne,Ez loma hemû miletan,Di dilê xwe de hildigirim.51Dijminên te bi wê tinazên xwe kirin ya Xudan,Bi wê, bi şopên mesha* te tinazên xwe kirin.52Xudan her û her pîroz be!Amîn û amîn.
ZEBÛR Beşê 88 ZEBÛR Beşê 90 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 90 Dua zilamê Xwedê Mûsa ye. 1Ya Reb, tu ji me re star bûyî,Hemû deman.2Hê beriya ku çiya çêbin,Hê beriya ku tu erdê û dinyayê biafirînî,Ji bêdestpêkî heta bêdawîtiyê, tu Xwedê yî.3Tu mirov dizivirînî axê,Tu dibêjî, "Ey kurê mirov, bizivirin axê!"4Çimkî di çavê te de hezar sal,Wek do, derbas bûye.Wek nobeta şevê ye.5Tu wan dimalî û dibî, ew wek xewnewkê ne,Ew wek giyayê serê sibê ne;6Serê sibê kulîlk dide û mezin dibe,Êvarê diçilmise û ziwa dibe.7Em bi hêrsa te telef dibin,Û bi xezeba te şeperze dibin.8Te sûcên me danîn ber xwe,Te gunehên me yên bi dizî danî ber roniya rûyê xwe.9Hemû rojên me, bi xezeba te diborin,Em wek hilmekê, diqedînin salên xwe.10Rojên jiyana me heftê sal in,Em bi sihet bin, belkî heştê sal;Salên herî xweş, bi zehmet û bi keder,Zûka derbas dibin û em jî, difirin û diçin.11Kî bi hêza xezeba te dizane?Çimkî xezeba te, bi qasî tirsa ji te ye.12Loma tu, jimartina rojên me hînî me ke,Da ku em dilekî şehreza bistînin.13Jêgere ya Xudan! Ma wê heta kîngê hêrsa te bajo?Li xizmetkarên xwe were rehmê!14Serê sibê me bi kerema xwe têr bike,Da ku em di hemû rojên xwe de şa û dilgeş bin.15Bi qasî rojên ku te em kirin tengahiyê,Li gor salên ku em di belayê de bûne,Tu ewqasî me şa bike.16Bila karê te ji xizmetkarên te re,Rewnaqiya te li ser zarokên wan were dîtin.17Bila qenciya Xwedê, Rebê me li ser me be.Keda destê me, ji bo me berdar bike.Erê, keda destê me berdar bike.
ZEBÛR Beşê 89 ZEBÛR Beşê 91 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 91 Zebûr 91 1Yê ku, li stara Yê Herî Berz rûdinê,Wê di bin siya Karîndar de aram be.2Ez ji bo Xudan dibêjim, "Ew birc û stara min e,Ew Xwedayê min e, ez bi wî ewle me."3Çimkî ew, te ji dafika nêçîrvan,Ji nexweşîna ku dibe mirinê rizgar dike.4Ew bi bazkên xwe te dinixême,Tu xwe davêjî bin milên wî.Dilsoziya wî dibe mertal û kozika te.5Ne tu ji sawa şevê ditirsî,Ne jî ji tîrê ku bi roj difire.6Ne ji nexweşîna ku di tariyê de digere,Ne jî ji xerakirina ku navê rojê tune dike.7Li ba te hezar,Li milê te yê rastê deh hezar bikevin jî,Lê ew nêzikî te nabe.8Tu tenê bi çavê xwe dinêrî,Û cezayê xeraban dibînî.9Bi rastî ya Xudan, tu stara min î.Te, Yê Herî Berz ji xwe re kir cî û war,10Wê xerabî dest nede te,Nexweşîn neyê nêzikî konê te.11Da ku di hemû riyên te de, te biparêzin,Wê ji bo te, emir li milyaketên xwe bike.12Ji bo ku lingê te li kevirekî nekeve,Wê li ser destê xwe, te hilgirin.13Tê pê li şêr û koremar bikî û biborî,Tê şêrê ciwan û marê ziya bipelçiqînî.14"Ji ber ku ji min hez kir, ezê wî xelas kim,Ezê wî biparêzim, çimkî navê min nas kir.15Ewê bangî min bike, ezê wî bibersivînim,Di tengahiyê de li ba wî bimînim,Ezê wî azad kim, berziyê jê re bînim.16Ezê wî bi jiyê dirêj têr kim,Nîşanî wî bidim, rizgarkirina xwe."
ZEBÛR Beşê 90 ZEBÛR Beşê 92 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 92 Zebûr, ji bo roja Sebtê lavij. 1Ya Xudan, ji te re spaskirin,Ey Yê Herî Berz, bi lavijan pesnê navê te dayin,2Serê sibê kerema te,Her şev dilsoziya te,3Bi tembûra deh têl, bi çeng û bi lîrê,Bi dengê bi aheng îlankirin, çi xweş e!4Çimkî ya Xudan, te bi karê xwe ez şa kirim,Li ber karên destê te, ez bi şahî lavijan dibêjim.5Karên te çi mezin in, ya Xudan!Û çiqas kûr in ramanên te!6Zilamê evdal nizane,Û yê ehmaq, vê fêm nake.7Wek giya şînbûna xeraban,Hergav şaxdayina yên ku dikin fesadiyan,Ji bo her û her hilweşîna wan e.8Belê tu ya Xudan, tu her û her berz î.9Va ye, dijminên te ya Xudan,Va ye, wê dijminên te tune bibin,Hemû yên sûcdar, wê belav bibin.10Te ez bi qasî gakuviyekî hêzdar kirim,Rûnê teze bi serê min de rêt.11Çavên min, ketina dijminên min dîtin,Gohên min, şikestina dijminên min bihîstin.12Zilamê rastdar, wê wek dara xurmê geş bibe,Wek dara Sedir a Lubnanê mezin bibe.13Ew li mala Xudan hatine danîn,Wê li hewşa Xwedayê me şitil bidin.14Wê di pîrbûna xwe de jî meyve bidin,Ewê terr û şîn bin.15Ewê nîşan bidin ku Xudan rast e!Zinarê me ew e, li ba wî neheqî tune.
ZEBÛR Beşê 91 ZEBÛR Beşê 93 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 93 Zebûr 93 1Xudan serweriyê dajo, bi rewnaqî rapêçandî,Hêzê li xwe kiriye, bi hêzê rapêçandî.Dinya zexim hatiye avakirin, naleqe.2Textê te, ji demên kevin ve hatiye avakirin,Tu ji beriya destpêkê ve heyî.3Lehî radibin, ya Xudan,Lehî bi rabûna xwe dikin gurmîn,Lehî pêlên xwe bilind dikin.4Xudanê li jor,Ji gurmîna avên mezin,Ji pêlên deryayê yên har hêzdartir e.5Şîretên te pirr dilsoz in;Her û her ya Xudan,Pîrozî bi mala te dikeve.
ZEBÛR Beşê 92 ZEBÛR Beşê 94 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 94 Zebûr 94 1Ya Xudan, ey Xwedayê tolstên,Ey Xwedayê tolstên, ronahiya xwe belav ke!2Ey dadgerê dinê, rabe,Bergîdana qureyan bide!3Ya Xudan, wê heta kîngê xerab,Wê heta kîngê xerab şa bin?4Gotinên vala bi quretî dibêjin,Sûcdar tev pesnê xwe didin.5Ya Xudan, ew dipelçînin gelê te,Derd didin mîrasa te.6Ew jinebî û xerîban dibirrin,Û sêwiyan dikujin.7Û dibêjin,"Xudan nabîne,Xwedayê Aqûb nafesilîne."8Ey hûn, evdalên nav gel, fêm bikin;Ey ahmeqno, hûnê kîngê bi aqil bibin?9Ma yê ku goh çêkirî nabihîze?Yê ku çav çêkirî nabîne?10Ma yê ku zanîn hîn kirî însan?Ceza nake, perwerdekarên miletan?11Xudan dizane bi ramanên mirovan,Û bi valahiya ramanên wan.12Çi dilgeş e ya Xudan, yê ku te perwerde kirî,Û yê ku te şerîeta xwe pê hînkirî!13Heta ku ji yê xerab re çal tê kolan,Tu di rojên tengahiyê de rihetiyê didî wan.14Çimkî Xudan gelê xwe ji xwe navêje,Û mîrasa xwe bernade.15Çimkî, wê dadbarî li rastiyê vegere,Û yên dilpaqij, bidin dû wê.16Ma wê kî ji bo min li hember xeraban rabe?Wê ji bo min kî li ber sûcdaran derkeve?17Eger Xudan nebûya alîkarê min,Niha zû çûbû diyarê bêdengiyê canê min.18Gava ku min got, "Lingê min dişemite,"Kerema te ez girtim, ya Xudan.19Gava ku tengahî dadigirin hundirê min,Xemrevandina te rihet dike canê min.20Ma serwerên xerab, dikarin ji te re bibin hevalbend?Û yên ku bi qanûnê neheqiyê dikin?21Ew li hember yê rast dicivin,Yê bêrî, bi mirinê mehkum dikin.22Belê Xudan ji bo min birca bilind e,Û Xwedayê min, zinarê xwespartinê ye.23Wî sûcê wan li wan vegerand,Wê bi xerabiya wan, wan bibirre û bavêje,Wê Xwedayê me Xudan, wan bibirre û bavêje.
ZEBÛR Beşê 93 ZEBÛR Beşê 95 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 95 Zebûr 95 1Werin em bi şahî bang bikin Xudan,Ji zinarê rizgariya xwe re bi şahî bikin qêrîn,2Em bi spasî derkevin pêşberî wî,Em lavijên şahiyê bêjin ji bo wî!3Çimkî Xudan, Xwedayekî mezin e,Di ser hemû îlahan de ew padîşahê mezin e.4Derên kûr ên erdê di destê wî de ne,Bendavên çiya jî yên wî ne.5Derya ya wî ye, çimkî wî afirandiye,Erd jî bi destê wî çêbûye.6Werin em biperizinê û şa bibin,Li pêş Xudanê ku em afirandine herin ser çokan.7Çimkî ew Xwedayê me ye,Û em jî gelê mêrga wî,Miyên ber destê wî ne.Xwezî we îro dengê wî bibihîzta,8Wek li Merîbayê û wek roja Massayê li çolê,Dilê xwe hişk nekin.9Li wir bav û kalên we, di gel ku karên min dîtin,Wan ez sihêtî kirim û ez ceribandim.10Çil salan min derdê wî nifşî kişand,Min got, "Ev miletek dilşaşbûyî ye,Wan bi riyên min nizanibûn."11Loma min bi hêrs sond xwar:"Ewê nekevin rihetiya min."
ZEBÛR Beşê 94 ZEBÛR Beşê 96 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 96 Zebûr 96 1Lavijek nû ji Xudan re bixwînin!Ey tevahiya dinyayê, ji Xudan re lavijan bêjin!2Lavijan bêjin, navê Xudan pîroz bikin,Her roj mizgîna rizgarkirina wî bidin!3Berziya wî li nav miletan,Karên wî yên nedîtî li nav hemû gelan belav kin!4Çimkî Xudan mezin e û hêjayî pesindanê ye,Ji hemû îlahan bêtir, ji wî tê tirsîn.5Çimkî hemû îlahên gelan pût in,Lê yê ku ezman afirand Xudan e.6Berzî û mezinahî li pêş wî ne,Hêz û xweşikî li perestgeha wî ne.7Ey hûn malbatên gelan, pesnê Xudan bidin,Pesnê hêz û berziya Xudan bidin,8Pesnê berziya navê Xudan bidin,Pêşkişiyan bînin û têkevin hewşên wî!9Di nav berziya pîroz de biperizin Xudan!Ey tevahiya dinê li pêş wî bilerizin!10Di nav miletan de bêjin, "Xudan serweriyê dajo."Dinya saxlem hatiye avakirin, naleqe.Ew bi dadperwerî gelan dadbar dike.11Bila ezman şa bin, erd dilşa be!Bila derya û hemû yên tê de, bikin gurmîn!12Bila zevî û hemû yên tê de şa bin!Hingê tevahiya darên daristanê,Wê li pêş Xudan bi şahî bistrên.13Çimkî ew tê!Ew tê, ji bo dadbarkirina erdê.Ewê dinê bi dadperwerî,Û miletan bi rastdariya xwe dadbar bike.
ZEBÛR Beşê 95 ZEBÛR Beşê 97 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 97 Zebûr 97 1Serweriya Xwedê dajo, bila erd şa be,Bila hemû keviyên deryayan şa bin!2Ewr û tarî li der û dora wî ne,Rastdarî û dadperwerî bingeha textê wî ne.3Agir li pêş wî diçe,Li der û dorê, dijminên wî dişewitîne.4Birûskên wî dinyayê ronahî kirin,Erdê dît û lerizî.5Li pêş Xudan, li pêş Rebê tevê erdan,Çiya dihelin wek şimayê.6Ezman rastdariya wî didin bihîstin,Hemû milet berziya wî dibînin.7Hemû yên ku diperizin pûtan,Û pesnê xwe bi pûtên pûç didin, bila şerm bikin!Ey îlahno, biperizin Xudan!8Sîyonê bihîst û şa bû,Keçên Cihûdayê şa bûn,Ji ber dadbariya te, ya Xudan.9Çimkî ya Xudan, Herî Berzê dinê tu yî,Tu li ser hemû îlahan, pirr li jor î.10Ey hûn hezkirên Xudan, nefret bikin ji xerabiyan.Canê dilsozên xwe ew diparêze,Ew wan azad dike, ji destê xeraban.11Ji bo rastan ronahî,Ji bo dilpakan şahî tê çandin.12Ey yên rast, bi Xudan şa bin,Pîroziya wî bibîr bînin û spas bikin!
ZEBÛR Beşê 96 ZEBÛR Beşê 98 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 98 Zebûr. 1Ji Xudan re lavijek nû bixwînin,Çimkî wî karên nedîtî kir,Wî bi destê xwe yê rastê û zendê xwe yê pîroz serketin anî.2Xudan rizgarkirina xwe da bihîstin,Rastdariya xwe li pêş çavê miletan nîşan da.3Hezkirin û dilsoziya xwe ya,Ji gelê Îsraêlê re bibîr anî;Çaraliyên dinê, rizgarkirina Xwedayê me dît.4Ey tevahiya dinê, ji bo Xudan bi şahî biqîrin!Bi lavijên şahiyê, erd û ezman rakin ser lingan!5Bi lîrê spas bikin ji bo Xudan,Bi çengê û dengê xweş bidin spasiyan!6Bi zirnê û bi dengê boriyan,Li pêş Xudanê ku padîşah e, bi şahî biqîrin.7Bila derya û tijebûna wê,Dinya û yên lê rûdinên biqîrin.8Bila çem, li çepikan xin,Çiya bi hev re, bi şahî biqîrin li pêş Xudan.9Çimkî ew tê,Da ku dadbar bike dinê bi edaletê,Ewê gelan, bi rastiyê dadbar bike.
ZEBÛR Beşê 97 ZEBÛR Beşê 99 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 99 Zebûr 99 1Xudan serweriya xwe dajo, bila bilerizin gel!Ew li ser Kerûbiyan li text e,Bila bilerize erd.2Xudan li Siyonê mezin e,Li ser tevahiya gelan li jor e.3Bila her kes pesnê navê te yê mezin û bi bizdan bide!Ew pîroz e.4Ey padîşahê hêzdar û dadhez,Tu wekheviyê ava dikî,Di nîjada Aqûb de, te rastdarî û dadperwerî pêk anî.5Xudanê me, Xwedê berz bikin,Li ber pêpelûka lingê wî biperizin!Ew pîroz e.6Mûsa û Harûn kahînên wî bûn,Samûel jî yek ji wan bû, ku bi navê wî bang dikirin,Wan bang kir Xudan,Wî ew bersîvandin.7Wî di stûna ewr de ji wan re got,Wan şîretên wî û qanûna ku wî daye wan,Bi cih anî.8Ya Xudan, Xwedayê me, te bi xwe ew bersîvandin;Her çi, te ji karên ku kirin tol sitand jî,Tu li hember wan Xwedayek bexişkar bûyî.9Xwedayê me Xudan berz bikin,Li çiyayê wî yê pîroz herin ser çokan,Çimkî Xwedayê me Xudan pîroz e.
ZEBÛR Beşê 98 ZEBÛR Beşê 100 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 100 Zebûra spaskirinê. 1Ey tevahiya dinyayê, bi şahî ji bo Xudan biqîrin!2Bi şahî biperizinê,Bi lavijên şahî derkevin pêşberî wî!3Bizanibin ku Xudan Xwedê ye.Wî em afirand, em yên wî ne,Em gelê wî, miyên mêrga wî ne.4Bi spasî derbas bibin, di derê wî de,Bi pesindan têkevin hewşên wî!Ji wî re spas bikin, pîroz bikin navê wî!5Çimkî qenc e Xudan,Heskirina wî her û her e.Dilsoziya wî herdem dajo.
ZEBÛR Beşê 99 ZEBÛR Beşê 101 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 101 Zebûra Dawid. 1Ezê kerem û dadperweriya te bi lavijan bêjim,Ezê bi îlahiyan pesnê te bidim, ya Xudan.2Ezê bi şehrezayî di riya tekûziyê de herim,Tê kîngê werî ba min?Di hundirê mala xwe de bi tekûziya dil bigerim.3Ezê tucar rê nedim ya xerab,Nefret dikim ez ji karê durûyan,Ew napeşke min.4Bila ji min dûr be durûtî,Ez nas nakim xerabiyê.5Ezê tune bikim, yê ku fesadiya dostê xwe dike,Ez ranagirim yê ku ji jor de dinêre, dilqure ye.6Çavê min li ser zilamên dilsoz ên welat e,Ez dixwazim ew li ba min rûnên;Yê ku li ser riya rast e, ewê ji min re bike xizmet.7Wê li mala min rûnenê zilamê hîlekar,Li ber çavê min nemîne, yê derewkar.8Ezê her sibe, tune bikim xerabên welat,Da ku ez ji bajarê Xudan, bavêjim hemû kesê fesad,
ZEBÛR Beşê 100 ZEBÛR Beşê 102 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 102 Dua zilamê hejar ê ku ji neçarî derdê xwe ji Xudan re dibêje. 1Ya Xudan, bibihîze dua min,Bila bigihîje ba te feryada min.2Di roja teng de tu rûyê xwe li min nezivêre,Goh bide dengê min,Roja ku min bangî te kir, tu zû bide bersîva min.3Çimkî rojên min, wek dûmanê tune dibin,Wek êzingê agirpêketî, dişewitin hestiyên min.4Dilê min, wek giyayê çilmisî ziwa bû,Min nan xwarinê jibîr kir.5Ji ber nalînên xwe,Heliyam, ez çerm û hestî mam.6Ez wek bûmê çolê me,Wek kundê li nav wêranê me.7Xew nakeve çavê min,Wek beytika tenê ya li ser ban im.8Dijminên min, tevahiya rojê neheqiyê dikin li min,Yên ji min hêrsbûyî, naletê tînin li navê min.9Çimkî ji ber hêrs û xezeba te,Ez wek nan, xweliyê dixwim,10Û ez hêstirên çavê xwe vedixwim.Çimkî te ez hildam û li erdê xistim.11Rojên min wek siya berê êvarê ne,Û ez, wek giya çilmisîm.12Belê tu ya Xudan, tu her û her li ser textê xwe yî,Û hemû nifş, wê te bibîr bînîn.13Tê rabî û ji Siyonê re dilovaniyê nîşan bidî,Dema li wê rehimkirinê ye, ew dema kifşkirî hat.14Evdên te, ji kevirê wê derê hez dikin,Ber toza wê derê dikevin.15Netew ji navê Xudan,Hemû padîşahên dinê ji rewnaqiya te ditirsin.16Çimkî wê Xudan Sîyonê ji nû ve ava ke,Û bajêr bi rewnaqî xuya ke.17Wê dua hejaran bibihîze,Lavakirina wan biçûk nebîne.18Bila ev ji bo nifşên bê were nivîsîn,Û gelê ku hê çênebûye,Ji Xudan re spas bike.19Çimkî Xudan, ji bilindahiya pîrozgeha xwe,Ji ezmanan, li erdê nihart.20Da ku nalînên girtiyan bibihîze,Û zaryênên mirinê rizgar ke.21Gava ku gel û padîşahîJi bo perizîna Xudan bicivin,22Wê navê wî li Siyonê,Pezindana wî li Orşelîmê bê bihîstin.23Di nîvê rê de Xudan hêza min qels kir,Rojên min kêm kir.24Min got, "Ey Xwedayê min, di nîvê rojên min de tu min nestîne!Salên te, dewran bi dewran dajon!25"Te ji berê ve bingeha dinyayê danî,Ezman jî karên destê te ne.26Ewê tune bibin, belê tê bimînî.Ewê hemû wek kincekî kevin bibin.Tê wan wek xiftanekî biguhêrî,Ewê biguherin.27Belê tu hergav wek xwe yî,Dawiya salên te, tune.28Wê li ber çavên te bijîn zarokên evdên te,Nîjada wan wê raweste li pêş te."
ZEBÛR Beşê 101 ZEBÛR Beşê 103 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 103 Zebûra Dawid. 1Ey canê min, Xudan pîroz ke!Pesnê navê wî yê pîroz bide, ey hemû hebûna min!2Ey canê min, Xudan pîroz ke!Û jibîr neke, hemû qenciyên wî!3Yê ku hemû sûcên te dibexşîne,Yê ku ji hemû nexweşînên te re şîfayê tîne,4Yê ku canê te ji gorê dertîne,Yê ku taca kerem û dilovaniyê li te dike,5Ew e, yê ku hemû jiyana te, bi qenciyê têr dike,Da ku xortaniya te, wek eyloyekî nû bibe.6Xudan ji hemû bindestan re,Dilsoz û dadperwer e.7Wî riyên xwe bi Mûsa,Karên xwe bi kurên Îsraêlê da zanîn.8Xudan dilovan û keremdar e,Zû hêrs nabe, hezkirina wî zêde ye.9Ew hergav sûcdar nake,Hêrsa wî her û her najo.10Ew li gor sûcên me bi me re nade û nastîne,Li gor sûcdariya me heyfê ji me hilnayne.11Çimkî ezman ji erdê çiqas bilindtir be,Heskirina wî ya ji yên ku ji wî ditirsin re ewqas mezin e.12Rojhilat ji rojava çiqas dûr be,Wî gunehên me ewqas ji me dûr kir.13Bav, çawa ber zarokên xwe dikeve,Xudan jî ewqas, ber yên ku jê ditirsin dikeve.14Çimkî ew bi afirandina me dizane,Ew bibîr tîne ku em ax in.15Herçî mirov e, rojên wî wek giya ne,Wek kulîlkên çolê geş dibe;16Ba di ser re derbas dibe, tune dibe,Êdî ciyê wî, wî nas nake.17Belê kerema Xudan, her û her li ser wan e ku jê ditirsin,Dilsoziya wî, li ser zarokên zarokên wan e,18Li ser wan e,Ew yên ku peymana wî digirin û emrên wî bibîr tînin.19Xudan, textê xwe li ezmanan daniye,Serweriya wî li ser hemû kesî ye.20Ey hûn milyaketên wî, Xudan pîroz kin!Ey egîtên ku bi ya wî dikin,Wî gohdar bikin!21Ey hûn, hemû hêzên ezmanî,Evdên wî yên ku daxwaza wî tînin cih,Xudan pîroz kin!22Ey hemû karên di bin serweriya wî de,Xudan pîroz kin!Ey canê min, Xudan pîroz bike!
ZEBÛR Beşê 102 ZEBÛR Beşê 104 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 104 Zebûr 104 1Xudan pîroz bike, ey canê min!Tu çiqas mezin î, ya Xudan Xwedayê min!Te berzî û rewnaqî li xwe kiriye,2Tu yî, yê ku ronahiyê wek xiftan li xwe pêçayî.Tu ezmanan, wek konekî ditikînî.3Tu menzelên xwe, li ser avên jor datînî,Tu ewran ji xwe re dikî erebe,Tu li ser bazkên bayê digerî.4Tu bayê, ji xwe re dikî şandî,Tu agir û pêtê, ji xwe re dikî xizmetkar.5Te erdê li ser bingeha wê ava kir,Da ku her û her neleqe.6Te kûrahiyê wek xiftan lê rapêça,Av li ser serê çiyan man.7Bi lêhilatina te ew reviyan,Bi avêtina brûskê re vekişiyan.8Ew zû reviyan dera ku te ji bo wan ava kir,Ji çiyayan derbas bûn, herikîn newalan.9Te ji bo wan, sînorekî ku derbas nebin danî,Da ku cardin erdê nenixêmin.10Kaniyên ku te deranîn ji newalan,Di nav çiyan de diherikin.11Hemû heywanên çolê av didin,Tîbûna kerên çolê ji wan dibin.12Çivîk li ba wan hêlînên xwe çêdikin,Ji nav guliyên wan distirin.13Tu ji menzela xwe ya li ezman çiyayan av didî,Erd ji meywa karên te têr dibe.14Tu ji bo heywanan giya,Sebzên ku bi kêrî mirov tên digihînî;Da ku mirov nanê xwe ji erdê hilînin,15Şeraba ku dilê mirov şa dike,Runê ku rûyê mirov dikenîne,Nanê ku hêz dide dilê mirov, tu didî.16Darên Xudan,Sedirên Lubnanê yên ku wî danîne, têr tên avdan.17Li wir çivîk hêlînên xwe çêdikin,Herçî legleg e, mala wê darên hervizan e.18Çiyayê bilind ji bo pezkûviyan e,Zinar stara kîroşkan e.19Te hîvê ji bo nîşandana demsalan çêkir,Roj dizane, wê li ku derê here ava.20Tu dikî tarî, dibe şev,Hingê hemû heywanên daristanê dertên.21Şêrên ciwan ji bo nêçîrê dikin himmîn,Û ji Xwedê xwarina xwe dixwazin.22Bi derketina rojê re vedikişin,Û di şikeftên xwe de radizên.23Mirov diçin karên xwe,Heta êvarê dikin xebata xwe.24Ya Xudan, çiqas pirr in karên te!Te hemûyan bi şehrezayî kir;Ruyê erdê bi afirîdên te tije ne.25Deryayên bêserî û bêbinî,Afirîdên biçûk û mezin,Tê de, bi hev re dijîn.26Li wir gemî digerin,Ji bo ku tê de bileyize, Levyetanê ku te çêkir li wir e.27Hemû li benda te ne,Da ku tu, di demê de xwarina wan bidî wan.28Tu didî, ew dicivînin,Tu destê xwe vedikî, ew bi qenciyê têr dibin.29Tu rûyê xwe vedişêrî, ew ditirsin,Tu hilma wan dibirrî, ew dimirin û dibin ax.30Tu Ruhê xwe dişînî, ew diafirin,Û tu, rûyê erdê nû dikî.31Bila rewnaqiya Xudan her û her bajo!Bila Xudan bi karên xwe şa be!32Ew li erdê dinêre, erd dilerize,Bi destdana wî, çiya dişewitin.33Heta ez bijîm, ezê ji Xudan re lavijan bêjim,Heta ez hebim, ezê bi lavijan pesnê Xwedayê xwe bidim.34Bila ramana min li xweşa wî here,Şabûna min bi Xudan be!35Bila gunehkar ji dinê rabin,Yên xerab êdî tune bin!Ey canê min, Xudan pîroz bike!Pesnê Xudan bidin!
ZEBÛR Beşê 103 ZEBÛR Beşê 105 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 105 Zebûr 105 1Spas bikin ji Xudan re, bang bikin navê wî,Di nav gelan de, bidin bihîstin karên wî!2Bi lavijan bidin pesnê wî, ji wî re bistirin,Karên wî yên nedîtî bêjin!3Bi navê wî yê pîroz pesnê xwe bidin,Bila şa bin yên ku li Xudan digerin!4Li Xudan û li hêza wî bigerin,Hergav li rûyê wî bigerin!5Karên wî yên nedîtî,Şehaneyên wî,Û dadbariyên ji devê wî derketî bibîr bînin!6Ey nifşê xizmetkarê wî Birahîm,Zarokên Aqûb ên ku wî bijartine,7Xwedayê me Xudan ew e,Dadbariyên wî li ser tevahiya erdê ne.8Ew peymana xwe,Sozê xwe yê ku ji bo hezar nifşî daye,9Peymana ku bi Birahîm re çêkiriye,Sonda ku ji bo Îshaq xwariye her û her bibîr tîne.10Wî ev, wek qanûn bi Aqûb re,Wek peymaneke herheyî bi Îsraêlê re çêkir.11Wî got, "Wek para we ya ji mîrasê,Ezê diyarê Kenanê bidim we",12Hingê ew bi hejmarî kêm, gellek kêm bûn,Li wir xerîb bûn.13Ji ba milletekî diçûn ba yekî din,Ji welatekî diçûn welatekî din.14Xudan nehêşt ku kes bi wan xerabiyê bike,Ji bo xatirê wan, ew li padîşahan hilat.15Wî got, "Dest nedin yên ku min mesih kirine,Xerabiyê bi pêxemberên min nekin!"16Wî li welat xela rakir,Hemû xwarinan qedand.17Wî zilamek li pêş wan şand,Ûsivê ku bi koletî hat firotan.18Zincîr li lingê wî xistin, ew êşandin,Bi hesin ew ji stûyê wî girêdan,19Heta ku gotina wî hat cih,Peyva Xudan ew ceriband.20Padîşah zilam şand, ew da berdan,Serwerê gelan, ew azad kir.21Wî ew, li ser tevahiya mala xwe kir desthilatdar,Li ser tevahiya serweta xwe kir berpirsiyar;22Da ku, serokên wan li gor daxwaza xwe perwerde bike,Û şehrezatiyê hînî rûsipiyên wan bike.23Hingê Îsraêl jî hat Misirê,Aqûb, li diyarê Ham bû mêvan.24Xudan gelê xwe pirr zêde kir,Ew ji dijminên wan hêzdartir kir.25Dû re, wî dilê dijminên wan guhart,Da ku ji gelê wî nefret bikin,Û hîlekarî li wan bikin.26Wî hizmetkarê xwe Mûsa,Harûnê ku bijartibû, şand ba wan.27Wan di nav wan de nîşan dan karên Xudan,Karên wî yên ku mirov şaş dikin, li diyarê Ham.28Dema ku wan serî li ber peyva wî rakir,Wî tarî şand û seranserê welat tarî kir.29Wî ava wan zivirand xwînê,Û masiyên wan mirand.30Welat tije bûn beq,Heta ketin odeyên padîşahên wan.31Bi fermana Xudan, derketin keriyên mêşan,Li seranserê welat kermêş belav bûn.32Di şûna baranê de zîpik bariya,Brûskê avêt li ser welatê wan.33Li rezên wan, li darên hêjîrên wan xist,Perçe bi perçe kir darên welatê wan.34Bi fermana wî, kulî rabûn,Her der bi têjikên wan tije bûn.35Wan tevahiya giyayên welat xwar,Û berê axa wan qedandin.36Xudan hemû nixuriyên li welatê wan,Hêza wan a pêşî kuşt.37Bi zêr û zîv wî Îsraêliyan ji welat deranî,Ji eşîrên wan tu kes ne terpilî.38Bi çûyina wan Misir şa bû,Çimkî tirsa Îsraêliyan ketibû ser wan.39Xudan ser wan bi ewr nixamt,Bi şev, riyên wan bi agir ronahî bûn.40Bi xwestina wan, wî sûsik şand,Bi nanê ezmanan wî ew têr kirin.41Wî zinar çirand, av jê pijiqand,Li erdên ziwa, wek lehî herikand.42Çimkî peyva xwe ya pîroz,Û xizmetkarê xwe Birahîm bibîr anî.43Wî gelê xwe bi şahî,Bijartiyên xwe, bi stranên şahiyê ji welat deranî.44Wî axa netewan da wan,Û wan keda gelan mîras sitand;45Da ku qanûnên wî bînin cih,Û li gor şerîeta wî rêve herin.Ji Xudan re spas bikin!
ZEBÛR Beşê 104 ZEBÛR Beşê 106 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 106 Zebûr 106 1Pesnê Xudan bidin!Ji Xudan re spas bikin, çimkî ew qenc e,Kerema wî her û her e.2Kî dikare karên Xudan ên hêzdar bêje,Kî dikare tevahiya pesnê wî bide bihîstin?3Xwezî bi wan ku dadperweriyê diparêzin,Û hergav ya rast dikin!4Çaxê te qencî bi gelê xwe kir, min bibîr bîne ya Xudan,Gava ku tu wan rizgar dikî, min jî têxe nav wan.5Da ku ez qenciya bijartiyên te bibînim,Bi şahiya netewa te şa bim,Bi mîrasa te pesindar bim.6Wek bav û kalên xwe, me jî sûc kir,Me guneh û xerabî kir.7Li Misirê, bav û kalên me,Karên te yên nedîtî te fêm nekirin,Wan zêdebûna qenciyên te fêm nekir,Li deryayê, li keviyê Derya Sor serî rakirin.8Belê ji bo ku hêza xwe nîşanî wan bide,Wî ji bo navê xwe, ew rizgar kirin.9Ew li Derya Sor hilat, derya ziwa bû,Wek ku li çolê dimeşin,Wî ew di kûrahiyan de meşandin,10Ew ji destê dijminên wan rizgar kir,Ji destê yên ku ji wan nefret dikin xelas kir.11Avê dijminên wan nixamt,Tu kes ji wan nema.12Hingê bawerî bi peyva wî anîn,Bi lavijan pesnê wî dan.13Belê karên wî zû jibîr kirin,Li benda şîreta wî neman.14Îcar li çolê azweriya wan zêde bû,Li wê derê Xwedê ceribandin.15Xwedê ya ku xwestin da wan,Belê nexweşînek ku diqedîne kir bela serê wan.16Ew li ordîgehê ji Mûsa,Û ji veqetandiyê Xudan Harûn, dexisîn,17Hingê erd qelişî û Datan daqurtand,Alîgirên Avîram nuxamt.18Agir bi ser peywirên wan ve bariya,Pêtê yên xerab şewitand.19Li Horevê conegayek darêjtî çêkirin,Û perizîn pûtê bi destan hatiye çêkirin.20Wan berziya Xwedê,Bi sûretê gayekî ku giya dixwe guhartin.21Wan ji bîr kir, Xwedayê ku ew xelas kirî,Û li Misirê, karên mezin kirî,22Li diyarê Ham karên nedîtî çêkirî,Li Derya Sor karên ecêb kirî.23Loma wî got, wiyê ew tune bikirana,Eger evdê wî yê bijartî Mûsa, li şeqara li pêşberî wî ranewestiya,Û xezeba wî neziviranda, wiyê ew tune bikirana.24Hingê wan diyarê xweş biçûk dît,Bawerî bi sozê wî neanîn.25Di konên xwe de kirin mirre mirr,Goh nedan gotina Xudan.26Loma Xudan destê xwe rakir û sond xwar ku wan,Li çolê, li bin gohê erdê xe,27Nîjada wan li nav miletan wer ke,Wan li welatên cihê belav ke.28Hingê wan xwe spart Baalê Peorî,Qurbana ku ji miriyan re hatiye dayin xwarin.29Bi karên xwe yên xerab Xudan hêrs kirin,Û nexweşîna webayê di nav wan de belav bû.30Hingê Pînehas rabû û dest avêtê,Nexweşîn rawesta.31Ev yek ji bo wî rastdarî hat hesibandin,Ji nifşekî heta yê din, her û her.32Li keviyên ava Merîva, wan cardin hêrs kir Xudan,Bela hat serê Mûsa, ji rûyê wan;33Çimkî wan êş bi ruhê wî da kişandin,Peyvên bêtedbîr ji lêvên wî hatin der.34Wek ku Xudan li wan emir kiribû,Wan gel helaq nekirin,35Belê bi miletan re ketin nav hev,Û karên wan hîn bûn.36Bi ser de perizîn pûtên wan,Bi vî awayî ketin dafika wan.37Kurên xwe, keçên xwe,Ji cinan re kirin qurban.38Ji bo ku ji putên Kenanê re bikin qurban,Wan xwîna bêrî ya kur û keçên xwe rijand,Welat qirêjî bû bi xwîna wan.39Bi vî awayî, bi kirinên xwe, xwe herimandin,Bi karê xwe re bêbextî kirin.40Hêrsa Xudan li hember gelê wî rabû,Û ji mîrasa xwe nefret kir.41Wî ew dan destê miletan.Yên ku ji wan nefret dikirin, bûn serwer li ser serê wan.42Dijminên wan ew pelçiqandin,Serî li hemûyan tewandin.43Xudan gellek caran ew azad kirin,Belê niyeta wan serî hildan bû,Û bi sûcên xwe, xwe tune kirin.44Gava ku Xudan, bihîst feryada wan,Wî nihart li tengahiya wan.45Ji bo xatirê wan, peymana xwe bibîr anî,Li gor mezinbûna kerema xwe, dilovanî li wan kir.46Wî kir ku, yên ew dîl girtine,Dilovan bin li hember wan.47Ya Xudan, Xwedayê me, me rizgar ke,Me ji nav miletan bicivîne.Da ku em ji navê te yê pîroz re spas bikin,Bi berziya te pesnê xwe bidin.48Bila Xwedayê Îsraêlê Xudan,Ji berê ve, heta her û her pîroz be!Bila tevahiya gel "Amîn!" bêje.Pesin ji Xudan re!
ZEBÛR Beşê 105 ZEBÛR Beşê 107 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 107 Zebûr 107 1Spas bikin ji Xudan re, çimkî qenc e,Kerema wî her û her e.2Bila weha bêjin yên ku Xudan ew azad kirine,Ew yên ku ji tengahiyê xelas kirine,3Wî ew ji rojhilat, ji rojava, ji bakûr, ji başûr,Ji welatan civandine.4Li çolê, li dera tenha, ew eware geriyan,Bajarek ku lê rûnên nedîtin.5Tî û birçî,Dilê wan xeriqî.6Hingê di tengahiya xwe de, ji Xudan re feryad kirin,Wî ew ji derdê wan xelas kirin.7Ji bo ku herin bajarekî ku lê rûnên,Wî ew di riya rast de meşandin.8Bila spas bikin ji bo kerema Xudan,Ji bo karên nedîtî yên ku kirî ji bo mirovan.9Çimkî ew tiyan têr dike,Canê birçî bi qenciyê tije dike.10Li dera tarî û di bin siya mirinê de rûniştibûn,Girtiyên xemgîn û bi zincîran girêdayî.11Çimkî li hember peyvên Xwedê serî hildabûn,Û şîreta Yê Herî Berz biçûk dîtibûn.12Wî dilê wan bi karên giran nizim kir,Ketin, kesî ku ji wan re bibe alîkar tunebû.13Hingê ji nav tengahiyan, feryad kirin li Xudan,Wî ew azad kirin ji derdê wan;14Wî ew ji tariyê û ji bin siya mirinê deranîn,Wî şikand zîncîrên wan.15Bila spas bikin ji bo kerema Xudan,Ji bo karên wî yên ku kirî ji bo mirovan,16Çimkî wî deriyên tunc şikand,Û darikên hesin ji hev qetand.17Hin ji wan bêaqil bûn,Ji ber sûc û xerabiyên xwe kişandin.18Dilê wan ji hemû xwarinan li hev diket,Nêzikî deriyên mirinê dibûn.19Hingê di tengahiyê de feryad dikin li Xudan,Ew wan xelas dike ji derdê wan.20Peyva xwe şand, sihetê da wan,Ji çala ku ketinê, xelas kir wan.21Bila spas bikin ji bo kerema XudanJi bo karên wî yên ku kirî ji bo mirovan.22Bila gorîyên spaskirinê pêşkiş bikin,Û bi qîrînên şahiyê kirinên wî bidin bihîstin!23Hin bi gemiyan şeqitîn deryayê,Li ser avên mezin kar dikirin,24Ew dibînin karên Xudan,Karên nedîtî yên ku kirî li kûrahiyan.25Çimkî wî emir kir, ba û bager rakir,Pêlên deryayê bilind kir.26Ew derketin ezman, daketin binî,Di tengahiyê de, heliya wêrekiya wan,27Wek serxweşan şewişîn, terpilîn,Û ji serê wan çû hişê wan.28Hingê di tengahiyê de feryad kirin li Xudan,Wî ew xelas kirin ji derdê wan.29Wî bagerê da sekinandin,Pêlan da rawestandin;30Hingê şa bûn, çimkî gihîştin rihetiyê,Wî ew gihadin kara ku dixwestin herinê.31Bila spas bikin ji bo kerema Xudan,Ji bo karên wî yên ku kirî ji bo mirovan.32Bila wî berz bikin di civata gel de,Pesnê wî bidin di koma rûsipiyan de.33Ew çeman dizivirîne çolê,Kaniyên avê dike ziwayî,34Axa bi ber û adan,Ji rûyê xerabên li ser rûniştî dike çol.35Ew çolê dizivirîne gola avê,Axa ziwa dike kaniya avê.36Ji bo ku bajarekî lê rûniştinê ava bikin;Birçiyan li wir dide rûniştin.37Ew zeviyan dajon, rezan datînin,Û bi zêdehî ber hiltînin.38Bi pîrozkirina Xudan,Ew gellek zêde bûn,Wî kêm nekir heywanên wan.39Dîsa ji destê xedarî, xerabî û kederê,Kêm bûn, hatin biçûkkirin.40Xudan şermî barand bi ser mîrên wan,Di çola bêrê de ew eware gerand.41Belê yê feqîr ji sefaletê deranî,Malbatên wan wek keriyê pez zêde kir.42Yên rast dibînin û pê şa dibin,Yên xerab devê xwe radidin.43Yê şehreza vana digire,Aqilê wî ji kerema Xudan dibirre.
ZEBÛR Beşê 106 ZEBÛR Beşê 108 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 108 Lavij, Zebûra Dawid. 1Dilê min bêleq e, ey Xwedê,Ezê bi hemû canê xwe ji te re lavij û îlahiyan bêjim!2Hişyar be, ey lîr, ey çeng,Ezê seherê hişyar kim!3Di nav gelan de, ezê spasiya te bikim ya Xudan,Pesnê te bidim li nav miletan.4Çimkî kerema te, bilindtir e ji ezman,Dilsoziya te digihîje heta ewran.5Ey Xwedê, bilind bibe ser ezmanan,Bila berziya te binixême tevahiya erdan!6Da ku hezkirên te bigihîjin azadiyê,Bi destê xwe yê rastê rizgar ke, me bibersivîne!7Xudan ji dera xwe ya pîroz soz da:"Ezê bi şahî, Şexemê parî bikim,Geliyê Sukkotê bipîvim8Gîlat ya min e, Manasse jî ya min,Efrayîm sîpera serê min,Cihûda gopalê padîşahiya min.9Moav legana min a şûştinê ye,Ezê çaroxa xwe bavêjim ser Edomê,Ezê bi serketin biqîrim ji bo Filîstê."10Kî wê min bibe bajarê bi sûr?Wê kî riya Edomê nîşanî min bide?11Ey Xwedê, ma te em red nekirin?Ey Xwedê, ma tu êdî bi ordiyên me re naçî?12Li hember dijmin ji me re bibe alîkar,Çimkî vala ye alîkariya mirov.13Bi alîkariya Xwedê, emê bi ser kevin,Ew e, yê ku dipelçiqîne dijminê me.
ZEBÛR Beşê 107 ZEBÛR Beşê 109 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 109 Ji bo şefê muzîkê, Zebûra Dawid. 1Ey Xwedayê pesindariya min,Bêdeng nemîne!2Çimkî devê yê xerab û hîlekar,Li hember min vebû,Bi zimanê derewkar li ser min dibêjin.3Bi gotinên nefretê dor li min pêçan,Bê sebeb bi min re kirin cengan.4Ji dêl hezkirina min, ew min sûcdar dikin,Hê jî ez ji bo wan dua dikim.5Li hember qenciya min, wan xerabî kir,Nefret kirin ji hezkirina min.6Ew dibêjin, "Tu zilamekî xerab deyne ber serê wî,Li milê wî yê rastê, yekî ku wî sûcdar dike rawestîne!7Di dadbarkirinê de bila wî sûcdar derîne,Dua wî jî guneh binivisîne!8Bila jiyê wî kin be,Yekî din ciyê wî bigire!9Bila zarokên wî sêwî,Jina wî jinebî bimîne!10Bila zarokên wî eware bigerin, parsê bikin,Ji xirbê xwe derkevin, li nan bigerin!11Bila hemû malê wî bikeve dahfika selefxur,Û keda wî, xerîb talan bikin!12Bila tu kes qenciyê pê neke,Tu kes ber sêwiyên wî nekeve!13Bila dundana wî rabe,Nifşek bi şûn ve, navê wan ji holê rabe!14Bila sûcên bav û kalên wan, bên bibîranîn li pêş Xudan,Bila neyê paqijkirin gunehê diya wî!15Hergav li pêşberî Xudan be, gunehê wan,Bila ji ser erdê rake bibîranîna wan!16Çimkî bi bîra wî nehat qencîkirin,Wî cefa bi bindest û bi hejaran da kişandin,Û kir ku dilşikestiyan bikuje.17Wî ji naletê hez kir, nalet lê be!Kêfa wî ji xêr û pîroziyê re nehat,Xêr û bereket jê dûr be!18Wî naletê wek kinc li xwe kir,Nelet wek avê ket zikê wî, wek rûn ket hestiyên wî!19Bila ew, wek kincekî wî binixême,Wek şûtikekî wî bipêçe!"20Bila van nifirên ku li min dikin,Ji alî Xudan ve bibe para yên ku min sûcdar dikin!21Belê tu, ya Reb Xudan,Ji bo xatirê navê xwe min rizgar ke;Kerema te qenc e, min azad ke.22Çimkî ez bindest û hejar im,Ji hundir, ji dil ve birîndar im.23Wek siya berê êvarê ez derbas bûm û çûm,Wek kulî ez hatim hejandin.24Çokên min dilerizin ji rojî girtinê;Ez heliyam, çerm û hestî mam.25Ez jî bûm pêkeniya dijminên xwe,Li min dinêrin, serê xwe dihejînin!26Ji min re bibe alîkar, ey Xudan Xwedayê min;Li gor kerema xwe, xelas ke min!27Bila bizanibin ku ev destê te ye,Ya Xudan, te ev kiriye!28Bila ew naletê bînin, tu pîroz ke,Bila şerm bikin, yên ku êrîşî min dikin,Wê xizmetkarê te şa bibe.29Bila sûcdarkirên min, bêrûmetiyê wergirin,Bila wek xeftan, bi şerma xwe bên pêçandin!30Ezê bi devê xwe, gellek spas bikim ji bo Xudan,Di nav gel de, pesnê wî bidim;31Çimkî ew, li milê rastê yê hejaran radiweste,Da ku ew wan, ji yên ku canê wan bi mirinê dadbar dikin, rizgar bike.
ZEBÛR Beşê 108 ZEBÛR Beşê 110 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 110 Zebûra Dawid. 1Xudan ji efendiyê min re got:"Heta ku ez dijminên te, ji bin lingê te re bikim pêpelûkTu li milê min ê rastê rûnê."2Wê Xudan ji Siyonê gopalê hêza te bişîne,Tu di nav dijminên xwe de serweriyê bajo!3Di roja te ya şer de,Wê gelê te bi dilxwazî herin.Wek xunava ku di seherê de dikeve,Bi rewnaqiya pîroz pêçayî,Wê xortên te li pey te werin.4Xudan sond xwar, ji sonda xwe nazivire:"Li gor pergala Melkîsedek,Tu her û her kahîn î!"5Reb li milê te yê rastê ye,Di roja xwe ya xezebê de, wê li padîşahan xe.6Wê di nav miletan de dadbariyê bike,Wê hawirdor bi laşan tije bibe,Wê li seranserê erdê, serokan bipelçiqîne.7Wê ji newala li ser riya xwe avê vexwe;Loma wê serê xwe rast bigire.
ZEBÛR Beşê 109 ZEBÛR Beşê 111 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 111 Zebûr 111 1Pesnê Xudan bidin!Ezê li civata rastan,Di nav komê de,Bi hemû dilê xwe ji Xudan re spas bikim.2Karên Xudan mezin in,Yên ku bi wan şa dibin li wan digerin.3Karên wî berz û rewnaq in,Rastdariya wî her û her dajo.4Xudan, karên xwe yên nedîtî da bibîranîn,Ew dilovan û keremdar e.5Ew yên ku jê ditirsin têr dike,Peymana xwe her û her bibîr tîne.6Ew mîrasa miletan dide gelê xwe,Bi wan nîşan dide, hêza karên xwe.7Karên destê wî dilsoz û bi dad in,Hemû şertên wî, berbawer in;8Ew bêleq û her û her in,Bi dilsozî û rastiyê hatine çêkirin.9Wî rizgariya gelê xwe şand,Peymana xwe ji bo her û her fermand.Navê wî pîroz û tirsdar e.10Destpêka şehrezayiyê tirsa Xudan e,Herkesê ku emrên wî tîne cih,Fêmdariyek wî ya qenc heye.Pezindan her û her ji bo wî ye!
ZEBÛR Beşê 110 ZEBÛR Beşê 112 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 112 Zebûr 112 1Pesnê Xudan bidin!Xwezî bi wan ku ji Xudan ditirsin,Bi emrên wî gellek dilşa dibin!2Wê nîjada wan li rûyê erdê hêzdar be,Wê nîjada rastan pîroz be.3Wê mala wî di firehî û dewlemendiyê de be,Rastdariya wî her û her bimîne.4Ji bo rastan di tariyê de ronahî dertê:Ew dilovan, keremdar û rastdar e.5Xwezî bi wî ku destfireh e û deyn dide,Ew karên xwe bi dadperwerî dike!6Ew tu car naleqe,Yê rastdar her û her tê bibîranîn.7Ew natirse ji xebera xerab,Bi Xudan ewledar e, dilê wî bêleq e.8Ew mêrxas e, natirse,Di dawiyê de, têkçûna dijminên xwe dibîne.9Wî belav kir, wî da hejaran;Rastdariya wî her û her dimîne,Qiloçê wî bilind dibe.10Yê xerab, vê dibîne, aciz dibe,Diranên xwe diqirçîne, dihele, diqede.Daxwaza xeraban tune dibe.
ZEBÛR Beşê 111 ZEBÛR Beşê 113 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 113 Zebûr 113 1Pesnê Xudan bidin!Pesin bidin, ey evdên Xudan,Pesnê navê Xudan bidin!2Ji niha heta her û her,Bila pîroz be navê Xudan!3Ji derketina rojê heta çûna wê ya ava,Hêjayî pesindanê ye navê Xudan!4Xudan li ser tevahiya miletan serwer e,Û berziya wî li ser ezmanan e.5Ma kî wek Xudan Xwedayê me ye?Li jorê rûdinê.6Xwe ditewîne,Da ku erd û ezman bibîne.7Ew yê ketî ji erdê radike,Yê hejar ji ser sergo bilind dike;8Da ku gelê wî bi mîran re,Bi mîrên gelê xwe re rûnê.9Ew malê dide jina stewr,Wê dilşa dike û dike dayika zarokan.Pesnê Xudan bidin!
ZEBÛR Beşê 112 ZEBÛR Beşê 114 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 114 Zebûr 114 1Gava ku Îsraêl ji Misirê,Nîjada Aqûb ji dera ku zimanê xerîb lê tê peyivîn derket,2Cihûda bû ciyê pîroz ê Xwedê,Îsraêl bû padîşahiya wî.3Deryayê nihart û bi şûn ve vekişî,Çemê Şerîayê bi şûn ve herikî.4Çiya, wek beranan,Gir jî, wek berxan hilpetikîn.5Ey derya, çi bi te hat tu direvî?Ey Şerîa, tu çima şûn ve diherikî?6Ey çiyano, çima hûn wek beranan,Ey girno, çima hûn wek berxan hilpetikîn?7Ey erd, li pêş serwerê xwe,Li pêş Xwedayê Aqûb bilerize.8Wî zinar zivirand gola avê,Kevirê heste, kir kaniya avê.
ZEBÛR Beşê 113 ZEBÛR Beşê 115 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 115 Zebûr 115 1Ne em, ya Xudan, ne em,Belê ji bo xatirê kerem û dilsoziya xwe,Tu berziyê bide navê xwe!2Çima wê milet bêjin:"Ka li ku ye Xwedayê wan?"3Xwedayê me li ezmanan e,Her çi bixwaze dike.4Pûtên wan ji zîv û zêr in,Ew karên destê mirov in.5Devê wan heye, napeyivin,Çavên wan hene, nabînin,6Gohên wan hene, nabihîzin,Pozên wan hene, bîhnê nastînin,7Destên wan hene, hîs nakin,Lingên wan hene, rêve naçin,Deng dernakeve ji gewriya wan.8Yên ku wan çêdikin û yên ku xwe dispêrin wan,Ew jî wê bibin mîna wan!9Ey Îsraêl, bi Xudan ewle be,Ew alîkar û mertalê we ye!10Ey mala Harûn, bi Xudan ewle bin,Ew e, alîkar û mertalê we!11Ey yên ku ji Xudan ditirsin, bi Xudan ewle bin,Ew e, alîkar û mertalê we!12Xudan em bibîr anîn, wê me pîroz ke,Wê mala Îsraêlê pîroz ke,Wê mala Harûn pîroz ke.13Biçûk û mezin,Wê pîroz ke, yên ku ji Xudan ditirsin.14Xudan we,We û zarokên we berdar bike!15Xudanê ku erd û ezman çêkirî,We pîroz bike.16Ezman, ezmanên Xudan in,Belê wî erd dane mirovan.17Mirî pesnê Xudan nadin,Ne jî tu kesên ku diçin diyarê bêdengiyê.18Belê em, ji niha û heta her û her,Emê Xudan pîroz bikin.Pesnê Xudan bidin.
ZEBÛR Beşê 114 ZEBÛR Beşê 116 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 116 Zebûr 116 1Ez ji Xudan hez dikim,Çimkî ew dengê min û hawara min dibihîze.2Ji ber ku wî gohê xwe da min,Heta ku ez bijîm, ezê bangî wî bikim.3Benên mirinê hawirdora min girtin,Û tengahiyên diyarê mirinê ez pêçam,Derd û tengahiyê ez girtim.4Hingê min bangî navê Xudan kir,"Eman, ya Xudan tu canê min azad ke!"5Xudan keremdar û dadperwer e,Xwedayê me dilovan e.6Xudan mirovên sexik diparêze,Gava ez ketim, wî ez rakirim.7Ey canê min, li rihetiya xwe vegere,Çimkî Xudan qencî bi te kir.8Te canê min ji mirinê,Çavên min ji hêsiran,Lingên min ji terpilînê rizgar kir.9Ezê li diyarê jiyandaran,Li pêş Xudan rêve herim.10Dema ku min digot, "Ez tengahiya mezin dikişînim" jî,Min baweriya xwe parast.11Min di şaşbûna xwe de got,"Hemû mirov derewkar in."12Ji bo hemû qenciyên ku bi min kir,Ma ez çi bidim Xudan?13Ezê kasa rizgariyê hilînim,Û navê Xudan bang bikim.14Li pêşberî hemû gelê xwe,Ji Xudan re, bicih bînim sozên xwe.15Di çavên Xudan de,Mirina dilsozên wî hêja ye.16Ya Xudan, ez evdê te yê rastîn im;Lawê qewraşa te me,Te zincîrên min vekir.17Ezê goriya spaskirinê pêşkişî te bikim.Ya Xudan, ezê bangî navê te kim.18Ezê nedrên ku min ji Xudan re soz dane bînim cih,Li pêşber hemû gelê wî,19Li hewşa mala Xudan,Li nav te, ey Orşelîm!Pesnê Xudan bidin!
ZEBÛR Beşê 115 ZEBÛR Beşê 117 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 117 Zebûr 117 1Ey hemû miletno, pesnê Xudan bidin!Ey hemû gelno, wî berz bikin!2Çimkî kerema wî ya ji bo me mezin e,Û dilsoziya wî her û her dajo.Pesnê Xudan bidin!
ZEBÛR Beşê 116 ZEBÛR Beşê 118 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 118 Zebûr 118 1Ji Xudan re spas bikin, çimkî ew qenc e,Kerema wî her û her e.2Bila Îsraêl bêje:"Kerema wî her û her e!"3Bila mala Harûn bêje:"Kerema wî her û her e!"4Bila yên ji Xuda ditirsin bêjin:"Kerema wî her û her e!"5Di tengahiyê de min bang kir Xudan;Wî ez bersîvandim û derxistim firehiyê.6Xudan bi min re ye, nîne tirsa min;Mirov dikarin çi bikin bi min?7Xudan bi min re ye, ew alîkarê min e,Ezê têkçûna dijminê xwe bibînim.8Xwespartina Xudan,Çêtir e ji ewlebûna mirovan.9Xwespartina Xudan,Qenctir e, ji ewlebûna bi mîran.10Hemû miletan dor li min pêçan,Ezê wan bişikênim, bi navê Xudan.11Dor li min pêçan, dor li min girtin,Ezê wan bişikênim bi navê Xudan.12Wek mêşên hingiv dor li min pêçan,Wek agirê pûş tefiyan;Ezê wan bişikênim bi navê Xudan.13Ez hatim defdan, dikira biketam,Belê Xudan hat alîkariya min.14Xudan hêz û lavija min e,Ew bi xwe rizgariya min e.15Dengê şahî û serketinê,Bilind dibe ji konê rastan:"Destê rastê yê Xudan, dike mêrxasiyan!16Destê rastê yê Xudan, hatiye berzkirin,Destê rastê yê Xudan, dike mêrxasiyan!"17Ezê nemirim, ezê bijîm,Ezê karên Xudan bêjim.18Xudan ez bi şid terbiye kirim,Belê wî ez terkî mirinê nekirim.19Vekin li min deriyên rastdariyê,Da ku ez tê re derbas bibim û ji Xudan re bikim spasiyê.20Va ye, ev e deriyê Xudan!Yê rast tê re derbas dibin.21Ez spasdarê te me, çimkî te bersîva min da,Û tu bûyî rizgariya min.22Kevirê ku hostayan red kirin,Bû kevirê serê rikin.23Ev ji alî Xudan ve çêbû,Li ber çavê me karek ecêb e!24Roja ku Xudan afirandiye, ev e,Bi wê em şa û dilşa bin!25Ya Xudan, em lava dikin, me rizgar ke,Ya Xudan, em lava dikin, me serfiraz ke!26Bila pîroz be, yê ku bi navê Xudan tê!Em ji mala Xudan, we pîroz dikin.27Xudan Xwedê ye, wî em ronahî kirin.Goriye bi kertik, bi qiloçê gorîgehê ve girêdin.28Xwedayê min tu yî, ez spasî te dikim,Tu Xwedayê min î, ez te berz dikim.29Ji Xudan re spas bikin, çimkî ew qenc e,Kerema wî her û her e.
ZEBÛR Beşê 117 ZEBÛR Beşê 119 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 119 (ALEF) 1Xwezî bi wan ku riya wan paqij e,Ew di şerîeta Xudan de rêve diçin.2Xwezî bi wan ku şîretên wî digirin,Bi hemû dilê xwe li wî digerin!3Ew tucar neheqiyê nakin,Di riya wî de rêve derin.4Şertên ku te danîn,Divê serî li ber wan bê danîn.5Xwezî ez biryardar bûma,Min qanûna te bi cih baniya!6Gava min bi cih anîn hemû emrên te,Hingê ez şermî nabim li ber te.7Çaxê ez hîn bim dadbariyên te yên rastdar,Ezê spas bikim ji te re bi dilekî sozdar.8Ezê bi cih bînim qanûnên te,Tu min bi tevahî bernede!(BEYT) 9Zilamê ciwan riya xwe bi çi paqij dike?Bi gohdana peyva te.10Bi hemû dilê xwe ez li te geriyam,Min ji emrên xwe averê neke!11Da ku ez guneh nekim li hember te,Min di dilê xwe de veşart gotina te.12Ya Xudan tu pîroz î,Qanûnên xwe fêrî min ke.13Dadbariyên ku derdikevin ji devê te,Ez bi lêvên xwe didim bihîstin.14Ez şa dibim, li ser şopa şîretên te,Wek ku her dewlemendî ya min be.15Ezê li ser emrên te bixebitim,Û çavên min li riya te be.16Ez dilşa dibim bi qanûnên te,Jibîr nakim gotina te.(GÎMEL) 17Qenciyê bi evdê xwe bike, da ku ez bijîm,Û peyva te bigirim.18Çavên min veke,Da ku ez harîqayên şerîeta te bibînim.19Ez mêvan im li vê dinê,Tu emrên xwe ji min veneşêre!20Hergav bi bêrîkirina dadbariyên te,Dihele dilê min.21Tu, yên ku ji emrên te averê dibin,Li qureyên bi nalet dihilêyî.22Tu, şermî û neheqiya wan ji ser min hilîne,Çimkî min, şîretên te girtin.23Serok bicivin û li hember min bipeyivin jî,Evdê te, wê kûr û dûr bifikire li ser qanûnên te.24Şîretên te ji bo min şahî ne,Ew ji bo min şêwirmendî ne.(DALET) 25Canê min bi axê ve dizeliqe,Li gor peyva xwe, tu min vejîne.26Min riyên xwe gotin, te ez bersîvandim;Qanûnên xwe fêrî min bike!27Bike ku ez şertên te hîn bibim,Û li ser harîqayên te bifikirim.28Canê min ji kederê dihele,Li gor peyva xwe min hêzdar bike!29Riya derewê ji min dûr bike,Tu bi keremê min hînî şerîeta xwe bike.30Min riya dilsoziyê bijart,Dadbariyên te danîn ber xwe.31Min xwe bi şîretên te ve zeliqand,Tu min nede şermê ya Xudan!32Te şehrezayiya min zêde kir,Ez li riya emrên te, diçim bi bazdan.(HE) 33Tu riya qanûnên xwe hînî min bike, ya Xudan,Da ku ez heta dawiyê bigirim wan.34Tu şehrezayî bide min, ez şerîeta te bigirim,Û ez, bi hemû dilê xwe goh bidimê.35Rêberiya min bike li gor emrên xwe,Çimkî ez ji wan zewqê distînim.36Tu dilê min li şîretên xwe bizivirîne,Û wî li qezenca neheq nefetlîne.37Tu çavên min ji tiştên vala bizivirîne,Û min di riya xwe de vejîne.38Ji bo ku ji te bê tirsîn,Sozê ku te daye evdê xwe bi cih bîne.39Şerma ku ez jê ditirsim ji min dûr bigire,Çimkî dadbariyên te qenc in.40Min bêriya emrên te kiriye!Tu min, bi rastdariya xwe vejîne.(VAV) 41Bila kerema te bigihîje min, ya Xudan,Û rizgarkirina te, wek ku te soz da min!42Hingê yên ku li min neheqî kirin,Wê bersîva xwe bigirin,Çimkî min bawerî bi gotina te anî.43Peyva rastiyê, bi tevahî ji devê min derneyne,Çimkî min hêviya xwe, bi dadbariyên te ve girêda.44Ezê şerîeta te,Her û her bigirim.45Ezê di firehiyê de bimeşim,Çimkî ez li şertên te geriyam.46Li pêş padîşahan ezê şîretên te bêjim,Ezê şermî nebim.47Ez ji emrên te zewqê distînim,Ez ji wan hez dikim.48Ez emrên te gellek dihesibînim, ji wan hez dikim,Ezê kûr li ser qanûnên te bifikirim.(ZAYÎN) 49Sozê ku te daye evdê xwe bibîr bîne,Bi wî te hêvî dabû min.50Di tengahiyê de eve xemrevîna min,Sozê te jiyanê dide min.51Yên qure bi min pirr tinazên xwe kirin,Dîsa ez venegeriyam ji şerîeta te.52Çaxê min dadbariyên te yên kevin bibîr anî,Ya Xudan, min ji wan teselî deranî.53Ji ber yên ku dev ji şerîeta te berdan,Hêrsê ez girtime.54Li derê xerîbiyê,Qanûên te ji min re bûn lavij.55Ez bi şev navê te bibîr tînim ya Xudan,Şerîeta te digirim.56Ya ku ez dikim,Ez şertên te digirim.(HET) 57Yê min, para min Xudan e,Min soz da ezê peyvên te bigirim.58Ez bi hemû dilê xwe li kerema te geriyam.Li gor sozê xwe li min were rehmê.59Ez li ser riyên xwe fikirîm,Min gavên xwe li gor şîretên te avêt.60Ji bo ku ez emrên te bigirim,Min lezand û ez derengî nemam.61Benê xeraban ez pêçam,Min şerîeta te jibîr nekir.62Ji bo dadbariyên te yên rast,Ez ji nîvê şevê ve radibim, dikim spas.63Ez ji hemû yên ku ji te ditirsin re heval im,Ji hemû yên ku şertên te digirin.64Erd bi kerema te tije ye, ya XudanTu qanûnên xwe hînî min bike.(TET) 65Ya Xudan, li gor peyva xwe,Te qencî kir bi evdê xwe.66Tu zanîn û şehrezayî bide min,Çimkî ez bawerî bi emrên te tînim.67Beriya dilkovaniyê, ez ji rê derketibûm,Belê niha ez bi gotina te dikim.68Tu qenc î û qenciyê dikî;Qanûnên xwe hînî min bike.69Yên qure li hember min derew kirin,Belê ez bi hemû dilê xwe şertên te digirim.70Dilê wan bez girt,Belê ez ji şerîeta te zewqê digirim.71Ji bo min baş bû ku ez ketim;Da ku ez qanûnên te hîn bibim.72Ji bo min şerîeta devê te,Ji hezaran zêr û zîvan çêtir e.(YOD) 73Destên te ez afirandim, ez bi şikil kirim.Fêmdariyê bide min, da ku ez emrên te hîn bibim.74Yên ku ji te ditirsin bi dîtina min şa dibin,Çimkî ez hêviya xwe bi peyva te girê didim.75Ez dizanim ya Xudan, dadbariyên te rast in;Te ez bi dilsozî nizim kirim.76Li gor sozê ku te daye min, evdê xwe,Bila hezkirina te ji min re bibe xemrevî.77Bila dilovaniya te bê ser min, da ku ez bijîm,Çimkî şerîeta te zewqa min e.78Bila qure şerm bikin, çimkî wan bi derewan ez sûcdar kirim.Ez li ser şertên te difikirim.79Bila li min vegerin yên ku ji te ditirsin,Yên ku bi şîretên te dizanin.80Bila dilê min bêkêmahî qanûnên te bi cih bîne,Da ku ez neyêm şermîkirin.(KAF) 81Canê min bêriya rizgarkirina te dike,Min hêviya xwe bi sozê te ve girê da.82Çavê min li riya sozên ku te dane, qetiya,Ez dipirsim, "Ma tê kîngê xemên min birevînî?"83Ez bûm wek meşka nav dûmanê,Belê ez qanûnên te jibîr nakim.84Ma wê heta kîngê bisekine evdê te?Tê kîngê dadbar bikî yên ku li min dikin zilim?85Qureyên ku li gor şerîeta te nekirin,Ji bo min çal çêkirin.86Hemû emrên te dilsoz in;Bi neheqî tengahiyê didin min, tu were alîkariya min!87Hindik mabû min ji rûyê erdê rakin,Belê ez terka şertên te nakim.88Li gor kerema xwe tu min vejîne,Ezê li gor şîreta devê te bikim.(LAMET) 89Peyva te, ya Xudan,Her û her dimîne li ezman.90Dilsoziya te ji hemû nifşan re dimîne,Te erd ava kir, ew didomîne.91Li gor biryara te, îro her tişt li ser lingan dimîne,Çimkî hemû tişt ji bo xizmeta te ne.92Eger şerîeta te ne zewqa min bûya,Ezê bi êşên xwe biqediyam.93Ez tucar jibîr nakim şertên te,Çimkî te bi wan jiyan da min.94Ez yê te me, min azad ke,Ez li şertên te digerim.95Yên xerab, ji bo ku min tune bikin sekinîn,Belê ez gohdariya şîretên te dikim.96Min sînorê her tekûziyê dît,Belê emrên te bêsînor in.(MEM) 97Ez çiqas hez dikim ji şerîeta te!Tevahiya rojê li ser wê difikirim.98Emrên te, min ji dijminên min şehrezatir kirin,Çimkî ew hergav bi min re ne.99Ez ji hemû mamosteyên xwe bêtir şehreza me,Çimkî şîretên te di fikra min de ne.100Ez ji pîran bêtir şehreza me,Çimkî li ser şertên te me.101Min lingên xwe ji her riya xerab dûr kiriye,Da ku ez peyva te bigirim.102Ez venegerîm ji dadbariyên te,Çimkî te hînî min kirin.103Çiqas bi min şîrîn in peyvên te,Ji devê min re ji hingiv şîrîntir in gotinên te!104Ez bi şertên te şehreza dibim,Loma ji her riya derew nefret dikim.(NUN) 105Peyva te ji bo gavên min çira ye,Ronahî ye ji bo riya min.106Min sond xwar ku ezê dadbariyên te yên rast, bigirim,Ezê sonda xwe bigirim.107Min gellek kişand, ya Xudan;Tu min vejîne li gor sozê xwe.108Pesnên ji dil ên ku ji devê min dertên,Tu qebûl ke, ya Xudan,Tu hînî min bike dadbariyên xwe.109Canê min hergav di kefa destê min de ye,Dîsa jî ez jibîr nakim şerîeta te.110Xeraban li pêş min kozik danîn,Dîsa jî ez nezivirîm ji şertên te.111Şîretên te her û her ji bo min mîras in,Ew şahiya dilê min in.112Dilê min, her û her heta dawiyê,Ji bo pêkanîna qanûnên te meyildar e.(SAMEK) 113Ez nefret dikim ji zilamê durû,Lê ez hez dikim ji şerîeta te.114Tu yî star û mertalê min,Ez hêviya xwe bi peyva te girê didim.115Ey xerabno, ji min dûr bin,Da ku ez emrên Xwedayê xwe bînim cih.116Li gor sozê xwe tu ji min re bibe destek, da ku ez bijîm;Tu nehêle ku ez di hêviya xwe de şermî bibim!117Bi min bigire, min rake, da ku ez rizgar bibim,Da ku ez hergav bala xwe bidim qanûnên te.118Te hemûyên ku ji qanûnên te averêbûn nehesiband,Çimkî hîla wan vala ye.119Tu hemû xerabên dinê wek çanç davêjî,Loma ez hez dikim ji şîretên te.120Bedena min dilerize ji tirsa te,Ez ditirsim ji dadbariyên te.(AYÎN) 121Min ya rast û dadperwer kir,Tu min bi destê xedaran ve bernede!122Ji bo qenciyê tu ji evdê xwe re bibe kefîl,Da ku min nepelçiqînin yên qure.123Çavê min li riya rizgarkirina te,Û li benda bicihanîna sozê te yê rastdar qetiya,124Li gor hezkirina xwe nêzikahî li min de,Û qanûna xwe hînî min bike.125Ez evdê te me, tu şehrezayî bide min,Da ku ez şîretên te fêm bikim.126Dem dema tevgerê ye, ya Xudan,Çimkî wan şerîeta te şikand.127Loma ez ji emrên te,Ji zêr, ji zêrê xas bêtir hez dikim;128Loma ez di her tiştî de, hemû şertên te rast dibînim,Ji her riya derew nefret dikim.(PE) 129Şîretên te şehane ne,Loma canê min wan digire.130Ronahî dide, vekirina peyva te,Şehrezayî dide zilamên sexik.131Min devê xwe vekir û axîn kişand,Çimkî ez bêriya emrên te dikim.132Çawa ku ji hezkirên navê te re dadperweriya te heye,Li min bizivire û ji min re dilovan be.133Bi peyva xwe tu gavên min bişidîne,Da ku serweriya tu sûcî li ser min nemîne.134Tu min xelas ke ji tehdayiya mirov,Da ku ez şertên te bigirim.135Bila rûyê te ji evdê te re bibiriqe,Tu qanûnên xwe hînî min bike.136Bi şirrik hêsir ji çavê min dibarin,Çimkî ew şerîeta te nagirin.(SADE) 137Tu dadperwer î, ya Xudan,Û dadbariyên te rast in.138Te şîretên xwe bi dadperwerî,Û bi dilsozî emir kirin.139Xîretkêşiya min, ez qedandim,Çimkî dijminên min, peyva te jibîr kirin.140Sozê te gellek xas e,Evdê te jê hez dike.141Ez nizim û bêrûmet im,Belê şertên te jibîr nakim.142Rastdariya te, rastdariya her û her e,Û şerîeta te rastî ye.143Ez ketim nav êş û tengahiyan,Belê emrên te zewqa min in.144Şîretên te her û her rast in;Tu şehrezayî bide, da ku ez bijîm.(KOF) 145Ez bi hemû dilê xwe diqîrim,Tu min bibersivîne, ya Xudan!Ezê qanûnên te bigirim.146Ez bangî te dikim,Min rizgar ke,Da ez şîretên te bigirim.147Ez beriya hilatina rojê radibim û dikim hawar,Min hêviya xwe bi peyva te ve girê da.148Bi şevan xew nakeve çavê min,Da ku ez li ser sozê te bifikirim.149Li gor hezkirina xwe dengê min bibihîze, ya Xudan,Li gor dadbariya xwe tu min vejîne!150Yên ku min bi niyeta xerab dêşînin, nêzik bûn,Ew ji şerîeta te dûr in.151Belê tu nêzik î, ya Xudan,Û hemû emrên te rast in.152Min zû ve ji şîretên te fêm kir,Ku te ew, ji bo her û her ava kir.(REŞ) 153Li tengahiya min binêre, min rizgar ke,Çimkî ez jibîr nakim şerîeta te.154Doza min bibîne, min azad ke,Li gor sozê xwe min vejîne.155Ji xeraban dûr e rizgarî,Çimkî ew li qanûnên te negerîn.156Dilovaniya te gellek e, ya Xudan,Li gor dadbariya xwe bide min jiyan.157Yên ku li min zilmê dikin û dijminên min zêde ne,Dîsa jî ez ji şîretên te venegeriyam.158Çaxê min xayin dîtin, dilê min qeliqî,Çimkî ew peyva te nagirin.159Binêre, ez çiqas hez dikim ji şertên te,Ya Xudan, li gor kerema xwe tu bide min jiyan.160Bingeha peyvên te rastî ne,Her dadbariya te ya dadperwer, dimîne her û her.(SÎN û ŞÎN) 161Serok, bêsedem li min zilmê dikin,Belê dilê min tenê ji peyva te ditirse.162Wek zilamê ku xenîmet dîtî,Ez bi peyva te şa dibim.163Ez ji derewan nefret dikim, dilê min li hev dikeve,Belê ez ji şerîeta te hez dikim.164Ji bo dadbariyên te yên dadperwer,Rojê heft caran pesnê te didim.165Yên ku ji şerîeta te hez dikin, aştiyeke mezin dibînin,Tu tişt wan naterpilîne.166Ya Xudan, min hêviya xwe bi rizgarkirina te ve girê daye,Û min emrên te anîne cih.167Canê min şîretên te girt,Ez gellek ji wan hez dikim.168Ez şîret û şertên te digirim,Çimkî hemû riyên min li ber te ne.(TAV) 169Ya Xudan, bila bigihîje te feryada min,Li gor peyva xwe, tu bide min têgihîştin!170Bila lavakirina min bigihîje ber te;Li gor sozê xwe tu min azad ke!171Bila ji lêvên min spasî bibarin,Çimkî te qanûnên xwe hînî min kirin.172Bila zimanê min ji peyva te re lavijan bêje,Çimkî hemû emrên te rast in.173Bila destê te, amade be ji bo alîkariya min,Çimkî min şertên te hilbijartin.174Min bêriya rizgariya te kir, ya Xudan,Û şerîeta te ye, dilşahiya min.175Bihêle ez bijîm, da ku ez pesnê te bidim,Bila dadbariyên te alîkariya min bikin.176Wek miya hundabûyî ez ji rê derketim;Tu li evdê xwe bigere,Çimkî min emrên te jibîr nekirin.
ZEBÛR Beşê 118 ZEBÛR Beşê 120 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 120 Lavija Hecê. 1Di tengahiyê de ez bang dikim Xudan;Ew bersîva min dide.2Ya Xudan, tu xelas ke canê min ji lêvên derewkar,Min azad ke ji zimanê hîlekar.3Ey zimanê hîlekar,Wê çi bi te bê dayin,Wê çi li te bê zêdekirin?4Tîrên tûj ên mêrxas,Terrafa agirê gezikê!5Wey li min, ez li Meşekê xerîb mam,Di nav konên Kedarê de rûniştim.6Ji zû ve ye ku ez,Bi yên ku ji aştiyê nefret dikin re rûdinêm.7Ez alîgirê aştiyê me,Belê gava ku dest bi gotinê dikim,Ew radibin şer!
ZEBÛR Beşê 119 ZEBÛR Beşê 121 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 121 Lavija Hecê. 1Ez çavên xwe bilind dikim çiyan,Wê ji kuderê were alîkarî?2Alîkariya min ji Xudan e,Ji afirandarê erd û ezman e.3Ew nahêle lingên te bişemitin,Nahênije, yê ku te diparêze.4Parêzkerê Îsraêlê, nahênije û ranazê.5Parêzkerê te Xudan e,Li milê rastê, Xudan ji te re sî ye.6Navê rojê tav,Bi şev, hîv li te naxe.7Xudan te diparêze ji her xerabiyê,Ew jiyana te diparêze.8Ji niha, heta her û her,Xudan, çûyin û hatine te diparêze.
ZEBÛR Beşê 120 ZEBÛR Beşê 122 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 122 Lavija Hecê ya Dawid. 1Gava ji min re dibêjin, "Em herin mala Xudan"Ez şa dibim.2Lingên me li ber derên te disekinin,Ey Orşelîm!3Orşelîm ku,Wek bajarek bi pergal û bi aheng hatiye avakirin!4Eşîrên wî derdikevin wê derê, eşîrên Xudan,Li gor rêznama ku ji Îsraêlê re hatiye dayin,Sipasî bidin navê Xudan.5Çimkî li wê derê textên dadbarkirinê,Textên mala Dawid hatine danîn.6Ji bo Orşelîmê aştiyê bixwazin:"Yên ku ji te hez dikin, bila di rihetiyê de bin!7Bila di nav sûrên te de aştî hebe,Qesrên te di nav aştiyê de bin!"8Ji bo xatirê bira û hevalên xwe,Ezê bêjim, "Aştî li ser te!"9Ji bo xatirê mala Xudanê me Xwedê,Ezê qenciya te bixwazim.
ZEBÛR Beşê 121 ZEBÛR Beşê 123 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 123 Lavija Hecê 1Ey yê li textê ezmanan rûniştî,Min çavên xwe li te hildan!2Çawa çavên xulaman, li destê axayê wan e,Çawa çavên qewraşan, li destê xaniman e,Çavê me jî wusa li Xudan Xwedayê me ye,Heta ku ew li me tê rehmê.3Li me were rehmê, ya Xudan, li me were rehmê;Çimkî em pirr têr bûn ji zilmê.4Ji tinazên yên di rihetiyê de,Ji neheqiya pozbilindan,Canê me pirr têr bû.
ZEBÛR Beşê 122 ZEBÛR Beşê 124 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 124 Lavija Hecê ya Dawid 1Bila niha Îsraêl bêje:"Eger Xudan ne bi me re bûya,2Gava ku dijmin êrîşî me dikir,Eger Xudan ne bi me re bûya,3Çaxê kela hêrsa wan rabûbû,Hingê wanê, em bi saxî daqurtanda.4Hingê, wê tofanê em bi xwe re bibira,Pêl di ser me re derbas bibûna.5Hingê wê avên rabûyî,Em bi xwe re bibirana."6Bila Xudan pîroz be,Ew Xudan, ku em nekirin nêçîra ber diranê wan!7Canê me,Wek çûkekê ji dahfika nêçîrvanan xelas bû,Dafik şikest, em xelas bûn.8Alîkariya me bi navê Xudan e,Ew afirandarê erd û ezman e.
ZEBÛR Beşê 123 ZEBÛR Beşê 125 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 125 Lavija Hecê. 1Yên ku bi Xudan ewle ne, wek çiyayê Siyonê ne,Bêleq in, her û her li ciyê xwe ne.2Wek ku çiyayan, dor li Orşelîmê pêça ne,Ji niha heta her û her,Xudan gelê xwe pêça ye.3Divê gopalê xeraban,Li ser axa ku ji bo rastan hatiye veqetandin, nemîne.Da ku yên rast destê xwe dirêjî xerabiyê nekin.4Ya Xudan, tu qenciyê bike,Ji bo yên baş û dilrastan.5Belê yên ku li riya xwe ya xwar diçin,Xudan wan bi xeraban re ceza dike.Aştî li ser Îsraêlê be!
ZEBÛR Beşê 124 ZEBÛR Beşê 126 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 126 Lavija Hecê. 1Gava ku Xudan, yên ku ji Siyonê çûbûn anî,Ev wek xewnekê li me bû xuyanî.2Hingê devê me bi ken,Zimanê me bi qêrîna şahiyê tije bû.Îcar di nav miletan de gotin:"Xudan ji bo wan karên mezin kir."3Xudan ji bo me karên mezin kir,Ji bo vê yekê em şa ne.4Ya Xudan, tu firehiya me bi şûn ve bîne,Çawa ku te li Negevê lehî rakirin.5Yên ku bi hêsirên çavan çandin,Wê bi şahî bidirûn;6Yê ku bi girî çû tovê xwe biçîne,Helbet wê rake qevda berê xwe û bi şahî bîne.
ZEBÛR Beşê 125 ZEBÛR Beşê 127 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 127 Lavija Hecê ya Silêman. 1Eger Xudan malê çêneke,Avakar beredayî dixebitin.Eger Xudan bajêr neparêze,Notirvan beredayî hişyar dimîne.2Zû rabûn,Dereng razan,Xema derbasiyê kirin, ji bo we pûç e.Çimkî Xudan, razayî be jî, dide heskiriyê xwe.3Zarok ji Xudan mîras in,Berê malzarokê, perrû ye.4Tîrê di destê mêrxas de çi be,Zarokên ku di xortaniyê de çêdibin, ew in.5Xwezî bi wî zilamî ku rextê wî yê tîran tije ye!Gava ku ew li ber derê bajêr bi dijminên xwe re devjenî dike,Ew şermî nabe.
ZEBÛR Beşê 126 ZEBÛR Beşê 128 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 128 Lavija Hecê. 1Xwezî bi wan ku ji Xudan ditirsin,Di riyên wî de dimeşin!2Tê keda destê xwe bixwî,Ewê dilgeşî û firehî ya te be.3Di hundirê malê de jina te, wê bibe wek dêliya berdar;Zarokên te, wê wek şaxên zeytûnê li dora sifrê bicivin.4Va ye, zilamê ku ditirse ji Xudan,Bi vî awayî tê pîrozkirin.5Xudan te li Sîyonê pîroz bike!Di hemû rojên jiyana xwe de,Tu firehiya Orşelîmê bibînî.6Û tu, zarokên zarokên xwe bibînî!Aştî li ser Îsraêlê be!
ZEBÛR Beşê 127 ZEBÛR Beşê 129 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 129 Lavija Hecê. 1Niha bila Îsraêl bêje:"Ji xortaniya min vir ve, gellek tengahî dan min.2Ji xortaniya min vir ve, gellek tengahî dan min,Belê wan ez têk nebirim.3Cotkaran li ser pişta min çot ajotin,Şopên xwe dirêj kirin."4Belê Xudan rastdar e,Wî ez azad kirim.5Hemû yên ku ji Sîyonê nefret dikin,Bila şerm bikin û bi şûn ve vegerin.6Bila wek giyayê li ser ban,Beriya ku bigihîjin, ziwa bibin.7Pale, bi wê destê xwe,Melûvan, bi wê himêza xwe tije nake.8Yên ku di rê de derbas dibin, bila nebêjin,"Bereketa Xudan li ser we be,Em bi navê Xudan we pîroz dikin."
ZEBÛR Beşê 128 ZEBÛR Beşê 130 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 130 Lavija Hecê. 1Min ji kûrahiyan bangî te kir, ya Xudan!2Tu dengê min bibihîze, ya Reb!Tu baş goh bide hawara min!3Ya Xudan, eger tu bigirî hesabê sûcan,Ya Reb, kî dikare bimîne li ser lingan?4Belê tu bexişkar î,Da ku ji te bê tirsîn.5Çavê min li riya Xudan e,Canê min li benda wî ye,Hêviya min peyva wî ye.6Yên ku li benda sibê ne,Erê, ji yên ku li benda sibê ne bêtir,Canê min li benda Reb e.7Ey Îsraêl, hêviya xwe bi Xudan ve girêde!Çimkî li ba Xudan kerem,Û bi wî rizgariya temam heye.8Yê ku wê Îsraêlê,Ji hemû gunehên wê rizgar bike ew e.
ZEBÛR Beşê 129 ZEBÛR Beşê 131 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 131 Lavija Hecê ya Dawid. 1Ya Xudan, di dilê min de quretî tune,Û çavê min ne li jor e.Ez bi karên mezin re,Bi karên ku min derbas dikin re, bilî nebûm.2Belê, min xwe aş kir û ez bêdeng mam,Wek zarokê ku ji şîr hatiye birrîn û di himêza dê de ye,Canê min jî wusa bi min re ye.3Ey Îsraêl, hêviya xwe bi Xudan ve girêde,Ji niha û heta her û her!
ZEBÛR Beşê 130 ZEBÛR Beşê 132 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 132 Lavija Hecê. 1Ya Xudan, tu Dawid,Û tengahiya ku kişand bibîr bîne,2Bibîr bîne, ka çawa ji te re sond xwar,Û ji Hêzdarê Aqûb re soz da:3"Ezê neçim mala xwe,Nekevim nav nivînên xwe,4Wê xew nekeve çavê min,Neyên girtin qelpaxên çavê min,5Heta ku ez ji Xudan re warekî,Ji Hêzdarê Aqûb re malekê nebînim."6Me bihîst ku Sindoqa Peymanê li Efratayê ye,Me ew li zeviya Yaerê dît.7Em herin mala Xudan,Li ber pêpelûka lingê wî biperizin.8Ya Xudan, hilkişe ciyê xwe yê rihetiyê,Tu û sindoqa te ya hêzdariyê.9Bila kahînên te, rastdariyê wergirin,Evdên te yên dilsoz, qîrînên şahiyê bavêjin.10Ji bo xatirê evdê xwe Dawid,Ruyê xwe li yê ku te mesh* kiriye nezivirîne.11Xudan bi piştrastî ji Dawid re sond xwar,Ew ji wê venagere:"Ezê yekî ji nîjada te, li textê te bidim rûniştin.12Eger zarokên te peymana min,Û şîretên ku ez li wan dikim bigirin,Wê zarokên wan jî her û her,Li ser textê te rûnên."13Çimkî Xudan Sîyonê bijart,Wê derê, wek war ji bo xwe xwest,14Û got, "Ciyê min ê bîhnvedanê her û her ev der e,Ezê li vir rûnêm, çimkî min ev xwest.15Ezê zadê wê pirr bi bereket bikim,Hejarên wê bi nan têr bikim.16Ezê rizgariyê li kahînên wê bikim;Ewê gelê wê yê dilsoz, bi kêf û şahî bistirin.17Ezê li wir ji Dawid re qiloçekî derînim,Min ji yê xwe yê meshkirî* re, çirayek amade kir.18Ezê dijminên wî bi şermiyê binixêmim,Belê wê taca serê wî, bibiriqe."
ZEBÛR Beşê 131 ZEBÛR Beşê 133 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 133 Lavija Hecê ya Dawid. 1Çiqas qenc e, çiqas xweş e,Di yekîtiyê de jiyana biratî!2Wek wî rûnî ye, ku li serî tê xistin,Wek wî rûnê hêja ye, ku ji rî, ji riyê Harûn,Heta pistûka xeftanê wî herikî.3Ev wek xunava Çiyayê Hermonê ye,Ku li Çiyayê Sîyonê diherikîne.Çimkî Xudan li wê derê,Bereket û jiyana herheyî difermîne.
ZEBÛR Beşê 132 ZEBÛR Beşê 134 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 134 Lavija Hecê. 1Ey hûn, hemû evdên Xudan,Yên ku bi şev dimînin li perestgeha Xudan,Pesnê Xudan bidin!2Destên xwe ber bi dera pîroz ve bilind kin,Û pesnê Xudan bidin!3Xudanê ku erd û ezman afirand,Bila ji Sîyonê, te pîroz ke.
ZEBÛR Beşê 133 ZEBÛR Beşê 135 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 135 Zebûr 135 1Pesnê Xudan bidin!Pesnê navê Xudan bidin,Ey evdên Xudan, pesnê Xudan bidin.2Ey hûn yên li mala Xudan,Li hewşa mala Xwedê xizmet dikin,Pesin bidin!3Pesnê Xudan bidin,Çimkî Xudan qenc e.Ji navê wî re bistirin,Çimkî şîrîn e.4Xudan ji bo xwe Aqûb bijart,Îsraêlê jî wek milkê xwe.5Ez dizanim, Xudan mezin e,Rebê me di ser hemû îlahan de ye.6Li erdê û li ezman,Li derya û hemû kûrahiyan,Xudan her daxwaza xwe bi cih tîne.7Ew ji çaraliyên erdê ewran bilind dike,Ji bo baranê birûskan çêdike,Ji embarên xwe bayê radike.8Wî ji mirov heta heywanan,Hemû nuxwiriyên Misirê kuştin.9Li nav te, ey Misir!Wî ji Fîrewn û hemû wezîfedarên wî re,Nîşan û karên nedîtî şand.10Wî li gellek miletan xist,Padîşahên hêzdar kuştin.11Wî padîşahê Amoriyan Sîhon,Padîşahê Başanê Og,Û hemû padîşahiyên Kenanê kuşt.12Wî ciyê wan wek mîras,Bi mîrasî da gelê xwe Îsraêl.13Ya Xudan, navê te her û her dimîne,Ya Xudan, bîranîna te, her û her didomîne.14Wê Xudan gelê xwe biparêze,Û dilovaniyê li evdên xwe bike.15Pûtên miletan ji zîv û zêr in,Karên destê mirov in.16Devê wan heye, napeyivin,Çavên wan hene, nabînin,17Gohên wan hene, nabihîzin,Di devê wan de, hilm nîne.18Yên ku wan çêdikin û yên ku xwe dispêrin wan,Ew jî wê bibin mîna wan!19Ey mala Îsraêl, pesnê Xudan bidin!Ey mala Harûn, pesnê Xudan bidin!20Ey mala Levî, pesnê Xudan bidin!Ey yên ku ji Xudan ditirsin, pesnê Xudan bidin.21Xudanê ku li Orşelîmê rûdinê,Bila ji Sîyonê bê pesindan!Pesnê Xudan bidin!
ZEBÛR Beşê 134 ZEBÛR Beşê 136 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 136 Zebûr 136 1Ji Xudan re spas bikin, çimkî ew qenc e;Kerema wî her û her e!2Ji Xwedayê îlahan re spas bikin;Kerema wî her û her e!3Ji Rebê reban re spas bikin;Kerema wî her û her e!4Tenê ew karên nedîtî dike;Kerema wî her û her e!5Bi şehrazayiya xwe wî ezman afirand;Kerema wî her û her e!6Wî erd li ser avan belav kir;Kerema wî her û her e!7Ronahiyên mezin wî afirand;Kerema wî her û her e!8Wî tav afirand, da ku serwerî li rojê bike;Kerema wî her û her e!9Ji bo serweriya şevê, wî heyv û stêr afirand;Kerema wî her û her e!10Wî li Misirê nixuriyan kuşt;Kerema wî her û her e!11Bi destê xwe yê hêzdar, zendê xwe yê dirêj;Kerema wî her û her e!12Îsraêlê ji navbera wan deranî;Kerema wî her û her e!13Wî Derya Sor kir du şeq;Kerema wî her û her e!14Kir ku Îsraêl di nav re derbas bibe;Kerema wî her û her e!15Wî Fîrewn û ordiya wî avêt Derya Sor;Kerema wî her û her e!16Wî gelê xwe li çolê meşand;Kerema wî her û her e!17Wî li padîşahên mezin xist;Kerema wî her û her e!18Wî padîşahên navdar kuşt;Kerema wî her û her e!19Wî padîşahê Amoriyan Sîhon;Kerema wî her û her e!20Û padîşahê Başanê Og kuşt;Kerema wî her û her e!21Û ciyên wan bi mîrasî;Kerema wî her û her e!22Ji evdê xwe Îsraêl re mîras hêşt;Kerema wî her û her e!23Yê ku di tengahiya me de, me bibîr tîne ew e;Kerema wî her û her e!24Û me ji dijminên me rizgar dike;Kerema wî her û her e!25Yê ku xwarinê dide hemû canan ew e;Kerema wî her û her e!26Ji Xwedayê ezmanan re spas bikin;Kerema wî her û her e!
ZEBÛR Beşê 135 ZEBÛR Beşê 137 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 137 Zebûr 137 1Em li keviyên çemên Babîlê rûniştin,Me Sîyon bibîr anî û em giriyan.2Me çengên xwe,Bi biyên hawirdorê ve daleqand.3Çimkî li wir, yên ku em dîl girtibûn, ji me stran xwestin,Yên ku li me zilim dikirin, ji me şahî dixwestin,Ji me re digotin, "Straneke Sîyonê ji bo me bêjin!"4Ma li warê xerîbiyê,Em çawa dikarin strana Xudan bêjin?5Ey Orşelîm, eger ez te jibîr bikim,Bila destê min ê rastê, hişk bibe.6Eger ez te bibîr neynim,Orşelîmê, di ser şahiya xwe ya herî mezin de negirim,Bila zimanê min, bi ezmanê devê min ve bizeliqe!7Ya Xudan, li hember kurên Edom,Tu roja Orşelîmê bibîr bîne, ku digotin,"Hilweşînin, wê derê heta bingeha wê hilweşînin!"8Ey tu, mîrata keça Babîlê,Xwezî bi wî,Ku ewê, heyfa ya ku te bi me kir ji te hilîne!9Xwezî bi wî ku ewê bi zarokên te bigire,Û wan li zinaran bixe!
ZEBÛR Beşê 136 ZEBÛR Beşê 138 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 138 Zebûra Dawid. 1Ez bi hemû dilê xwe ji te re spas dikim, ya Xudan,Li pêş îlahan, ezê bi lavijan pesnê te bidim.2Ezê bi ser perestgeha te ya pîroz ve xwar bibim,Ji bo kerem û dilsoziya te,Ezê ji navê te re spas bikim.Çimkî te navê xwe û peyva xwe di ser her tiştî re girt.3Gava min bang kir, te ez bersîvandim,Te hêz da min, te ez wêrek kirim.4Wê hemû padîşahên erdê, ji te re spas bikin, ya Xudan,Çimkî wan, peyvên devê te bihîstin.5Ewê bi lavijan pesnê karên Xudan bidin,Çimkî berziya Xudan mezin e.6Xudan bilind be jî,Ew li nefsbiçûkan dinêre,Pozbilindan ji dûrî ve dinase.7Ez bikevim tengahiyê, tu canê min diparêzî,Li hember hêrsa dijminên min, tu destê xwe radikî,Bi destê xwe yê rastê, tu min xelas dikî.8Ya Xudan, her ya ku te soz daye, tê bikî.Kerema te her û her e,Dev ji karên destê xwe bernede!
ZEBÛR Beşê 137 ZEBÛR Beşê 139 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 139 Ji bo şefê muzîkê, Zebûra Dawid. 1Ya Xudan, te ez sihêtî kirim û bi min zanî.2Tu bi rabûn û rûniştina min dizanî,Ji dûrî ve fêm dikî fikrên min.3Tu li riya ku ez diçimê û dera ku lê dimînim dinêrî,Tu bi hemû riyên min baş dizanî.4Hê ku peyv nehatiye ser zarê min,Tu wê bi tevahî dizanî, ya Xudan.5Ji pêş û paş ve, te dor li min girtiye,Û destê xwe daniye ser min.6Ev zanîn ji bo min pirr ecêb e,Kûr e, ez nagihîjimê.7Ez dikarim herim kuderê ji ber ruhê te,Birevim kuderê ji ber te?8Eger ez derkevim ezman, tu li wê derê yî,Nivîna xwe raxim li diyarê miriyan, tu li wê derê yî.9Eger ez bazkên seherê li xwe kim,Û li dawiya deryayê deynim,10Li wê derê jî destê te rêberiya min dike,Û destê te yê rastê bi min digire.11Eger ez bêjim, "Wê tariya rastîn min rapêçe,Ronahiya li dora min bibe şev,"12Tarî jî ji bo te ne tarî ye,Şev, wek rojê dibiriqe,Tarî û ronahî ji bo te yek e.13Hundirê min te afirand,Di malzaroka dê de, te ez honandim.14Ez pesnê te didim,Çimkî ez bi heybet û şehaneyî hatime afirandin.Karên te ecêb in!Ez baş pê dizanim.15Gava ez li dera veşartî hatim afirandin,Di kûrahiyên erdê de hatim nixamtin,Bedena min ji te veşartî nebû.16Hê di malzaroka dê de çavên te ez dîtim;Hemû rojên ku ji bo min hatibûn veqetandin,Beriya ku yek ji wan jî bê,Tev di kitêba te de hatibûn nivîsandin.17Fikrên te yên ji bo min, çiqas bi rûmet in, ey Xwedê,Tevahiya wan, çiqas pirr in!18Eger ez wan bijmêrim, ji sêlakê zêdetir in.Ez hişyar dibim, hê ez bi te re me.19Xwezî te xeraban nehêşta, ey Xwedê!Ey zilamên destbixwîn, dûr bin ji min!20Çimkî ew li hember te bi xerabî dipeyivin,Û dijminên te, bi derewkarî navê te hil didin.21Ya Xudan, ma ez ji wan nefret nekim, ku nefret dikin ji te?Ma wê çawa bîzê min, ji yên ku serî li ber te radikin neçe?22Ez bi tevahî ji wan nefret dikim,Ew ji bo min bûne dijmin.23Ey Xwedê, min sihêtî bike, dilê min binase,Min bitoklîne, bi fikrên min bizane.24Binêre, eger xerabiyek hebe,Di riya herheyî de, tu ji min re bibe rêber!
ZEBÛR Beşê 138 ZEBÛR Beşê 140 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 140 Ji bo şefê muzîkê, Zebûra Dawid. 1Ya Xudan, tu min xelas ke ji zilamê xerab,Min biparêze ji zilamê zordar.2Ew ku, hergav di dilê xwe de xerabiyê difikirin,Her roj, ji bo şer dişêwirin,3Ew wek mar zimanê xwe tûj dikin,Jehra koremar di bin lêvên wan de ye.4Ya Xudan, tu min ji destê yê xerab biparêze,Min biparêze ji zilamê zordar;Ew ku, dixwazin min averê bikin.5Yên qure ji bo min dafik danîn,Li qeraxê rê ben tikandin;Ji bo min kemîn danîn.6Min ji Xudan re got: "Xwedayê min tu yî."Goh bide qêrîna min, ya Xudan.7Ey hêza rizgariya min, ey Xudanê serwer,Di roja şer de, te serê min parast.8Daxwaza xeraban neyne cih, ya Xudan,Niyeta wan a xerab pêşve nebe!Da ku qure nebin.9Bila serê yên ku dor li min pêça ne,Xerabiya ku ji devê wan dertê binixême.10Bila sotikên agir bi ser wan de bibarin!Bila bên avêtin nav agir û avên kûr,Û cardin ranebin.11Bila yên buxtankar li welat bi ser nekevin,Bila xerabî, zûka, nêçîr bike li zordar.12Ez dizanim, Xudan doza bindestan dajo,Ji bo hejaran dibe daddar.13Bêguman yên rastdar, spas dikin ji navê te re,Wê yên rast derkevin pêşberî te.
ZEBÛR Beşê 139 ZEBÛR Beşê 141 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 141 Zebûra Dawid. 1Ya Xudan, min bangî te kir, zû bigihîje min!Gava min li te kir hawar, tu goh bide dengê min!2Bila dua min li pêş te wek bixûrê,Destvekirina min wek goriya êvarê be!3Ya Xudan, tu nobedarekî deyne ber devê min,Deriyên lêvên min biparêze!4Bila dilê min meyla ya xerab neke,Ez têkilî karên xerab ên zilamê xerab nebim;Û beşdarî ziyafetên wan nebim.5Bila yê rast li min xe, ji bo min qencî ye,Li min hilatina wî, wek wî rûnî ye ku li serî tê xistin.Serê min wî red nake,Belê dua min li hemberî xerabiya xeraban e.6Gava ku serokên wan ji zinar ve bên avêtin,Hingê ewê gohdariya peyvên min ên şîrîn bikin.7Wek erdê ku bi gîsin hatiye kolan û şeqkirin,Hestiyên me li ber derê diyarê miriyan belav bûne.8Çimkî çavê min li te ye, ey Xudan, Rebê min,Ez xwe dispêrim te, min bênefes nehêle!9Tu min, ji dahfika ku li pêş min danîne,Ji kemînên xerabkaran biparêze.10Gava ku ez têm û derbas dibim,Bila xerab bikevin dafikên xwe.
ZEBÛR Beşê 140 ZEBÛR Beşê 142 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 142 Maskîla Dawid, gava ku li şikeftê dua dikir. 1Ez bi dengê xwe hawar dikim li Xudan,Bi dengê xwe ji Xudan re lava dikim.2Ez dirêjim ber wî, gazinên xwe,Li pêş wî dibêjim, tengahiyên xwe.3Gava ku ruhê min di hundirê min de dixeriqe,Tu bi riya min dizanî.Li ser riya ku ez dimeşiyam, bi dizî dafik danîn.4Li aliyê min ê rastê binêre û bibîne,Tu kes min nahesibîne,Dera ku ez xwe bispêrimê nema,Tu kes bala xwe nade min.5Ez li te dikim hawar, ya Xudan:Min got, "Stargeha min,Li diyarê jîndaran, para min tu yî."6Goh bide hawara min,Çimkî ez pirr neçar im;Tu min, ji yên ku min dipelçiqînin azad ke,Çimkî ew xurttir in ji min.7Tu min ji zîndanê derîne,Da ku ez spasî bidim navê te.Hingê wê yên rast bipêçin dora min,Çimkî tê qenciyê bikî bi min.
ZEBÛR Beşê 141 ZEBÛR Beşê 143 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 143 Zebûra Dawid. 1Duaya min bibihîze, ya Xudan,Goh bide lavakirina min!Bi dilsoziya xwe, bi rastdariya xwe min bibersivîne!2Evdê xwe derneyne pêş dîwanê,Çimkî tu kesê jiyandar, li pêş te dernakeve rastdar.3Dijmin daye pey min,Jiyana min li bin gohê erdê xist.Min li tariyê daye rûniştin.Wek yên ku ji zû ve mirin.4Loma ruhê min di hundirê min de dixeriqe,Dilê min perîşan e.5Ez rojên borî bibîr tînim,Bi kûrî li ser hemû karên te difikirim,Ez li karên destê te difikirim û ji xwe diçim.6Destên xwe ji te re vedikim,Canê min wek axa ziwa ji te re, tî bûye.7Zû bersîv bide min, ya Xudan,Ruhê min derdikeve.Ruyê xwe ji min nenixême,Da ku ez nemînim, yên ku dadikevin gorê.8Serê sibê, kerema xwe bi min bide bihîstin,Çimkî ez bi te bawer im;Riya ku ezê herim nîşanî min bide,Çimkî ez canê xwe ji te re bilind dikim.9Tu min ji dijminên min azad ke, ya Xudan;Ez xwe dispêrim te.10Min hîn bike, da ku ez daxwaza te bînim cih,Çimkî tu Xwedayê min î.Bila ruhê te yê qenc,Di rê de rêberiya min bike!11Ya Xudan, ji bo navê xwe min bijîne,Bi rastdariya xwe min ji tengahiyê derîne.12Bi kerema xwe,Tu helaq bike dijminên min,Tune bike, hemû yên ku tengahiyê didin min,Çimkî ez evdê te me.
ZEBÛR Beşê 142 ZEBÛR Beşê 144 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 144 Zebûra Dawid. 1Bila zinarê min, Xudan pîroz be,Yê ku destên min ji bo şer,Tiliyên min ji bo cengê hîn kir!2Ew e keremdar û keleha min,Ew e birc û rizgarkarê min,Ew e mertal û stargeha min,Wî kir ku gel, serî deynin li ber min!3Ya Xudan, ma mirov çi ye ku tu wî bihesibînî,Kurê mirov çi ye ku tu wî bibîr bînî?4Mirov wek hilmekê ye,Rojên wî, wek wê siyê ne ku diçin.5Ya Xudan, ezmanan biqelêşe û dakeve,Xwe bi çiyayan bike, da ku pêkevin.6Birûskê lêxe, dijmin belav ke,Tîrên xwe bişîne, wan ji ser hev xera ke.7Ji jor ve destê xwe dirêj ke, min rizgar ke;Min ji avên kûr derîne,Ji destê kurên xelkê azad ke.8Devê wan derewan dibêje,Destê wan ê rastê hîlekar e.9Ey Xwedê, ez ji te re lavijeke nû bistrînim,Ez bi çenga dehtêl pesnê te bidim.10Tu yî, yê ku serketinê dide padîşahan,Te evdê xwe Dawid, ji şûrê xerabiyê rizgar kir.11Min rizgar ke,Ji destê kurên xelqê azad ke.Devê wan derewan dibêje,Destê wan ê rastê hîlekar e.12Hingê wê kurên me di xortaniya xwe de,Wek şaxên gihîştî bin,Wê keçên me, wek stûnên qesrê yên neqişandî bin.13Wê embarên me, bi her cûre erzaqê tije bin;Miyên me, wê li nav zeviyên me,Bi hezar û deh hezaran berx bidin.14Wê dewarên me xurt bin;Wê di sûrên me de qul neyên vekirin,Li kuçeyên me tunebe qêrîn.15Xwezî bi wî gelî ku di vê rewşê de ye!Xwezî bi wî gelî ku Xudan Xwedayê wan e.
ZEBÛR Beşê 143 ZEBÛR Beşê 145 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 145 Lavija Dawid a pesindanê. 1Ey Xwedayê min, ey padîşah, ezê te berz bikim,Ezê ji navê te re her û her spas bikim.2Ezê her roj pesnê te bidim,Ezê her û her pesnê navê te bidim.3Xudan mezin e û hêjayî pesindanê ye,Aqil nagihîje mezinahiya wî.4Kirinên te ji nifşekî derbasî yê din dibin,Karên te yên hêzdar wê bên ragihandin.5Wê mirov, karên te yên mezin, berz û rewnaq bipeyivin,Ezê li ser karên te yên ecêb bifikirim.6Wê li ser hêzdariya karên te yên bi haşmet bifikirin,Ez jî, ezê mezinbûna te bidim bihîstin.7Ewê bîranîna qenciya te ya mezin bidin bihîstin,Bi lavijan pesnê rastdariya te bidin.8Xudan keremdar û dilovan e,Zû hêrs nabe, kerema wî mezin e.9Xudan, ji bo her kesî qenc e,Dilovaniya wî, di ser hemû karên wî re ye.10Hemû karên te, ji te re spasdar in, ya Xudan,Hemû dilsozên te, didin pesnê te.11Li ser berziya padîşahiya te tê peyivîn,Hêzdariya te tê axaftin.12Da ku herkes bi karên te yên hêzdar,Haşmet û berziya padîşahiya te bizanibe.13Padîşahiya te padîşahiya her û her e,Herdem dajo serweriya te.Xudan, di hemû sozên xwe de dilsoz e,Di her karên xwe de dilovan e.14Xudan ji her kesê ketî re dibe destek,Hemû yên xwarbûyî rast dike.15Çavê her kesî li te ye,Tu xwarina wan, di wextê de didî wan.16Tu destên xwe vedikî,Daxwaza her jiyandarî bi cih tînî.17Xudan di hemû riyên xwe de dadperwer e,Di hemû karên xwe de keremdar e.18Xudan nêzikî wan hemûyan e, ku bang dikinê,Ew yên ku, ji dil bang dikinê.19Ew, daxwaza yên ku jê ditirsin tîne cih,Feryada wan dibihîze û wan rizgar dike.20Xudan, hemû yên ku jê hez dikin diparêze,Û hemû xeraban tune dike.21Devê min, pesnê Xudan dide!Bila her û her hemû jiyandar,Pesnê navê wî yê pîroz bidin.
ZEBÛR Beşê 144 ZEBÛR Beşê 146 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 146 Zebûr 146 1Pesnê Xudan bidin,Ey canê min pesnê Xudan bide.2Heta ez hebim, ezê pesnê Xudan bidim,Heta ez bijîm, ezê ji Xwedayê xwe re lavijan bêjim.3Bi mîran,Bi mirovên ku nikarin we xelas kin ewle nebin.4Gava ku ew dimirin, ew dizivirin axê,Wê rojê planên wan diqedin.5Xwezî bi wan ku alîkarê wan Xwedayê Aqûb e,Hêviya wan bi Xwedayê wan Xudan e.6Ew ku, wî erd û ezman,Derya û hemû tiştên tê de afirand,Ew hergav sozên xwe digire.7Ew heqê bindestan hiltîne,Û xwarinê dide birçiyan,Azad dike hêsîran.8Xudan çavên koran vedike,Xudan yên piştxûz rast dike,Xudan ji rastan hez dike.9Xudan xerîban diparêze,Ji sêwî û jinebiyan re dibe alîkar,Û riya xeraban şaş dike.10Serweriya Xudan her û her berdewam e,Ey Siyon, Xwedayê te ji bo hemû nifşan e.Pesnê Xudan bidin.
ZEBÛR Beşê 145 ZEBÛR Beşê 147 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 147 Zebûr 147 1Pesnê Xudan bidin!Çiqas qenc û xweş e ku em bi lavijan pesnê Xwedayê xwe bidin!Pezindan bi wî dikeve.2Yê ku Orşelîmê ava dike Xudan e,Ew, surgûnên Îsraêlê dide hev.3Ew dilşikestiyan baş dike,Û birînên wan dipêçe.4Ew hejmara stêran kifş dike,Bi navê her yekê ji wan, bang lê dike.5Rebê me mezin û gellek hêzdar e,Sînor ji têgihîştina wî re nîne.6Xudan bindestan radike,Xiraban li bin gohê erdê dixe.7Bi spasî ji Xudan re lavijan bistrînin,Bi çengê, bi lavijan pesnê Xwedayê me bidin.8Ew, bi ewran ezmanan dinixêmeEw amade dike baranê, ji bo rûyê erdê,Ew li çiyayan giya dertîne.9Ew qûtê heywanan dide wan,Têjika qirê ya ku diqîre têr dike.10Ew ji hêzdariya hespê kêf nastîne,Ji lingên mirov razî nîne.11Xudan, ji yên ku ji wî ditirsin,Ji yên ku hêviya xwe bi kerema wî ve girê didin, razî ye.12Ey Orşelîm, Xudan berz bike!Ey Sîyon, pesnê Xwedayê xwe bide!13Çimkî wî, hesinên deriyên te zexim kir,Zarokên nav te pîroz kir.14Ew aştiyê dide sînorên te,Bi genimê herî baş, têr dike te.15Ew fermana xwe dişîne dinê,Peyva wî zû belav dibe.16Ew, wek livvayê berfê dibarîne,Wek xweliyê cemedê direşîne.17Ew zîpika gir ji jor ve dibarîne,Kî dikare li ber serma wî bisekine?18Ew peyva xwe dişîne, wan dihelîne,Bayê radike, avan diherikîne.19Ew peyva xwe digihîne Aqûb,Qanûn û rêznameyên xwe radigihîne Îsraêlê.20Wî ji bo tu miletî weha nekir,Ew dadbariyên wî nizanin.Pesnê Xudan bidin!
ZEBÛR Beşê 146 ZEBÛR Beşê 148 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 148 Zebûr 148 1Pesnê Xudan bidin!Ji ezmanan pesnê Xudan bidin,Ji berziyan pesnê wî bidin!2Ey hemû milyaketên wî, pesnê wî bidin,Ey hemû ordiyên wî, pesnê wî bidin!3Ey roj û hîv, pesnê wî bidin,Ey hemû stêrên birqok, pesnê wî bidin!4Ey ezmanên ezmanan,Û avên li ser ezmanan,Pesnê wî bidin!5Bila ew pesnê navê Xudan bidin,Çimkî wî emir da û ew hatin afirandin;6Wî ew ji bo her û her, li cihê wan da rûniştandin,Qanûnen ku danî, nayên betalkirin.7Ji ser rûyê erdê pesnê Xudan bidin,Ey hûtên deryayê û hemû kûrahî,8Agir û zîpik û berf û ewr,Bahozên ku bi fermana wî dikin,9Çiya û hemû mil,Darên meywan û darên sediran,10Heywanên kûvî û dewar,Yên ku li erdê dişêlin, çûkên ku difirin,11Padîşahên dinê û hemû gel,Serok û serwerên hemû dinê,12Xortên mêrxas û keç,Yên pîr û zarok!13Bila pesnê navê Xudan bidin,Çimkî tenê navê wî berz e.Berziya wî di ser erd û ezman re ye.14Wî ji bo gelê xwe serokek rakir,Pesnê hemû dilsozên wî,Û gelê Îsraêlê yê ku nêzikî wî ye bidin,Pesnê Xudan bidin.
ZEBÛR Beşê 147 ZEBÛR Beşê 149 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 149 Zebûr 149 1Pesnê Xudan bidin!Lavijeke nû ji Xudan re bêjin,Di civata dilsozên wî de,Bi lavijan pesnê wî bidin!2Bila Îsraêl bi afirandarê xwe şa be,Bila gelê Sîyonê bi padîşahê xwe dilgeş be!3Bila bi reqisînê pesnê navê wî bidin,Bila bi tef û bi çengê jê re bistirin!4Çimkî Xudan ji gelê xwe razî ye,Ew nefsbiçûkan bi taca serketinê dixemlîne.5Bila dilsozên wî bi berzî û bi şahî kêf bikin,Bila li ser nivînên xwe bi şahî bistirin!6Pezindana Xwedê di devê wan de,Şûrê du devî di destê wan de,7Da ku ji miletan heyfê bistînin,Û gelan ceza bikin,8Padîşahên wan bi zincîran,Pêşewayên wan bi lelên hesin girê din!9Da ku, biryara nivîsandî di nav wan de rêve bibin!Ev, şerefa hemû dilsozên wî ye.Pesnê Xudan bidin!
ZEBÛR Beşê 148 ZEBÛR Beşê 150 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » ZEBÛR » Beşê 150 Zebûr 150 1Pesnê Xudan bidin!Li perestgeha wî ya pîroz pesnê Xwedê bidin!Li ezmanên ku hêzdariya wî nîşan didin, pesnê wî bidin!2Ji bo karên wî yên hêzdar pesnê wî bidin!Li gor mezinahiya wî ya bêdawî pesnê wî bidin!3Bi dengê boriyê pesnê wî bidin!Bi çengê û bi lîrê pesnê wî bidin!4Bi tefê û bi reqsê pesnê wî bidin!Bi saz û bi neyê pesnê wî bidin!5Bi dengê zengilan pesnê wî bidin!Bi zengilên dengdar pesnê wî bidin!6Bila hemû yên bi nefes, pesnê Xudan bidin!Pesnê Xudan bidin.
ZEBÛR Beşê 149 Metta Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 1 Malbavka Îsa Mesîh 1Kitêba* malbata Îsa* Mesîhê* kurê* Dawid ê kurê Birahîm* ev e:2Birahîm bavê Îshaq* bû,Îshaq bavê Aqûb* bû,Aqûb bavê Cihûda* û birayên wî bû,3Cihûda bavê Perez û Zerah bû, ku diya wan Tamara bû,Perez bavê Hesrûn bû,Hesrûn bavê Aram bû,4Aram bavê Amînadav bû,Amînadav bavê Nehşon bû,Nehşon bavê Salmon bû,5Salmon bavê Bowaz bû, ku diya wî Rexab* bû,Bowaz bavê Ovêd bû, ku diya wî Rût bû,Ovêd bavê Yêşa* bû6Û Yêşa jî bavê Dawid* padîşah bû.Dawid bavê Silêman* bû, diya wî jina Ûrya bû,7Silêman bavê Rêhoboam bû,Rêhoboam bavê Ebiya bû,Ebiya bavê Asaf bû,[a] 8Asaf bavê Yehoşafat bû,Yehoşafat bavê Yoram bû,Yoram bavê Ûzya bû,9Ûzya bavê Yotam bû,Yotam bavê Ahaz bû,Ahaz bavê Hizqiya bû,10Hizqiya bavê Minaşe bû,Minaşe bavê Amos bû,Amos bavê Yoşiya bû[b] 11Û Yoşiya jî bavê Yexonya û birayên wî bû, ku di dema sirgûnbûna* Babîlê de çêbûn.12Yexonya bavê Şaltiyêl bû, ku piştî sirgûnbûna Babîlê çêbû,Şaltiyêl bavê Zerûbabel bû,13Zerûbabel bavê Abiyûd bû,Abiyûd bavê Êlyaqîm bû,Êlyaqîm bavê Azûr bû,14Azûr bavê Sadoq bû,Sadoq bavê Axîn bû,Axîn bavê Êlyûd bû,15Êlyûd bavê Êlazar bû,Êlazar bavê Metan bû,Metan bavê Aqûb bû16Û Aqûb jî bavê Ûsivê mêrê Meryemê* bû.Ji Meryemê jî Îsa* yê ku jê re ‹Mesîh›* tê gotin çêbû.17Bi vî awayî ji Birahîm heta Dawid çardeh nifş*, ji Dawid heta sirgûnbûna* Babîlê çardeh nifşên din û ji sirgûnbûnê heta Mesîh jî çardeh nifş derbas bûn.Bûyîna Îsa Mesîh 18Bûyîna* Îsa* Mesîh* jî bi vî awayî çêbû: Diya wî Meryem dergistiya Ûsiv bû, lê berî ku ew bizewicin û bigihîjin hev, xuya bû ku ew bi Ruhê* Pîroz bizaro ye.19Dergistiyê wê Ûsiv mirovekî rast bû û ji ber ku nedixwest Meryemê li ber xelkê bide şermê, wî niyet kir ku wê bi dizî berde.20Ew hê li ser vê yekê difikirî, milyaketekî Xudan* di xewnê de lê xuya bû û got: «Ey Ûsivê Kurê* Dawid! Netirse ku tu Meryemê ji xwe re bi jinîtî bînî. Çimkî yê ku di malzaroka wê de çêbûye ji Ruhê* Pîroz e.21Ewê kurekî bîne û tê navê wî Îsa* deynî, çimkî ewê gelê xwe ji gunehên wan xilas bike.»[c] 22Ev hemû çêbûn, da ku peyva* ku Xudan* bi devê pêxember* gotibû, bê cih:23«Va ye, keçik* wê bizaro bibe û ewê kurekî bîne.Û wê navê wî Îmanûêl deynin»[d] ,ku bê wergerandin: «Xwedê bi me re ye.»[e] 24Gava ku Ûsiv ji xewê hişyar bû, wek ku milyaketê Xudan jê re gotibû kir û Meryem ji xwe re bi jinîtî anî.25Lê ew neçû ba wê, heta ku wê kurê xwe anî. Û wî navê zarok Îsa* danî.
a.  1:7 Di nav hin destnivîsaran de di şûna «Asaf» de «Asa» nivîsî ye.
b.  1:10 Di nav hin destnivîsaran de di şûna «Amos» de «Amon» nivîsî ye.
c.  1:21 «Îsa» bi zimanê Îbranî weha tê fêmkirin: «Xwedê xilas dike» an «Xwedê rizgar dike».
d.  1:23 Ji: Îşaya 7:14
e.  1:23 Ji: Îşaya 8:8, 10

ZEBÛR Beşê 150 Metta Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 2 Stêrnasên ji Rojhilat 1Îcar di dema Hêrodês* padîşah de, çaxê Îsa* li Beytlehma Cihûstanê* çêbû, ji Rojhilat stêrnas hatin Orşelîmê*2û pirsîn: «Ka padîşahê Cihûyan ê ku çêbûye li ku derê ye? Me li Rojhilat stêra wî dît û em hatin ku biperizin* wî.»3Gava ku Hêrodês padîşah ev yek bihîst, ew û hemû Orşelîm jî pê re bizdiya.4Wî hemû serekên kahînan* û Şerîetzan* li hevdû civandin û ji wan pirsî, ka Mesîh* wê li ku derê çêbe.5Wan jê re got: «Li Beytlehma Cihûstanê, çimkî bi destê pêxember* weha hatiye nivîsîn:6‹Û tu, ey Beytlehma li welatê Cihûda*!Tu di nav serwerên Cihûda de bi tu awayî ne ya herî kêm î.Çimkî ew serdarê ku şivantiya gelê min ê Îsraêl bike wê ji te rabe!›[a]  »7Li ser vê yekê Hêrodês bi dizî gazî stêrnasan kir û ji wan qenc hîn bû ku stêr kengê xuya bûye.8Di pey de wî ew şandin Beytlehmê û ji wan re got: «Herin û qenc li zarok bigerin. Gava ku we ew dît, haya min pê bixin, da ku ez jî bêm û biperizim* wî.»9Piştî bihîstina gotina padîşah ew ketin riya xwe. Ew stêra ku li Rojhilat dîtibûn li pêşiya wan çû, heta li ser cihê ku zarok lê bû rawesta.10Gava ku wan jî stêr dît, bi şahiyeke mezin dilgeş bûn.11Ew ketin malê û zarok bi diya wî Meryemê re dîtin, çûn ser çokan û perizîn wî. Sindoqa xwe ya xezînê vekirin û diyariyên ji zêr, cewîşêrîn* û murê* pêşkêşî wî kirin.12Piştî ku di xewna xwe de hatin tembîhkirin, da ku venegerin ba Hêrodês, ew di riyeke din re çûn welatê xwe.Revîna ber bi Misrê ve 13Piştî çûyîna stêrnasan, milyaketekî Xudan* di xewnê de li Ûsiv xuya bû û got: «Rabe, rahêje zarok û diya wî û bireve Misrê. Li wê derê bimîne heta ku ez ji te re bêjim. Çimkî Hêrodês wê li zarok bigere, da ku wî bikuje.»14Hingê Ûsiv rabû, rahişt zarok û diya wî û bi şev çû Misrê15û heta mirina Hêrodês li wê derê ma. Ev çêbû, da ew peyva* ku Xudan bi devê pêxember gotibû, bê cih: «Min ji Misrê gazî kurê xwe kir.»[b] Kuştina Zarokan 16Gava Hêrodês fêm kir ku ji aliyê stêrnasan ve hatiye xapandin, gelek hêrs bû. Li ser vê yekê, tam li gor wî çaxê ku ji stêrnasan hîn bûbû, li Beytlehm û li hemû der û dora wê, fermana kuştina hemû zarokên kurîn ên du salî û ji diduyan biçûktir derxist.17Hingê ew peyva* ku bi devê Yêremya* pêxember hatibû gotin hat cih:18«Ji Ramayê dengek hat bihîstin,Şîn û girîn û li xwe xistin!Rahêl* ji bo zarokên xwe digirîÛ ew naxwaze bê aşkirin.Çimkî êdî ew tunin.»[c] Vegerîna ji Misrê 19Piştî ku Hêrodês mir, milyaketekî Xudan li Misrê di xewnê de li Ûsiv xuya bû20û got: «Rabe, rahêje zarok û diya wî û vegere welatê Îsraêlê, çimkî ew ên ku li kuştina zarok digeriyan mirin.»21Îcar Ûsiv rabû, zarok û diya wî hildan û vegeriyan welatê Îsraêlê.22Lê gava wî bihîst ku Arxêlayos* di cihê bavê xwe Hêrodês de li ser Cihûstanê* bûye padîşah, ew tirsiya ku here wê derê. Piştî ku di xewnê de hat tembîhkirin, bi aliyê herêma Celîlê* ve çû.23Li wir, li bajarê ku jê re dibêjin Nisret bi cih bû. Ev çêbû, da ku ew peyva ku bi devê pêxemberan hatibû gotin, bê cih: «Wê ji wî re yê Nisretî bê gotin».
a.  2:6 Ji: Mîxa 5:2
b.  2:15 Ji: Hoşêya 11:1
c.  2:18 Ji: Yêremya 31:15

Metta Beşê 1 Metta Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 3 Banga Yûhennayê Imadkar 1Di wan rojan de Yûhennayê* imadkar* li çola Cihûstanê* derket meydanê û weha dest bi hînkirinê kir:2«Tobe bikin, çimkî Padîşahiya* Ezmanan nêzîk e!»3Yûhenna ew e ku Îşaya* pêxember weha li ser wî gotiye:«Dengê yê li çolê gazî dike:‹Riya Xudan* amade bikin,Şiveriyên wî sererast bikin!›»[a] 4Cilên Yûhenna ji pirça devê bûn û qayîşeke çermîn li pişta wî girêdayî bû. Xwarina wî kulî û hingivê çolê bû.5Hingê ji Orşelîmê*, ji hemû Cihûstanê û ji tevahiya herêma Çemê Urdunê dihatin ba wî6gunehên xwe eşkere dikirin û di Çemê Urdunê de bi destê wî imad* dibûn.7Lê gava Yûhenna dît ku ji Fêrisî* û Sadûqiyan* gelek tên ku imad bibin, wî ji wan re got: «Hey têjikên koremaran! Kê ji we re gotiye ku hûn ji ber xezeba ku tê birevin?8Îcar fêkiyê ku li tobekirinê tê, bidin.9Ji xwe re nebêjin: ‹Birahîm* bavê me ye.› Çimkî ez ji we re dibêjim ku Xwedê dikare ji van keviran jî zarokan ji Birahîm re rake!10Ji xwe bivir li ser qurmê daran e! Her dara ku berê qenc nede wê bê birrîn û bê avêtin nav êgir.11Erê, ez we ji bo tobê bi avê imad* dikim, lê yê ku piştî min tê ji min bihêztir* e. Ez ne hêja me ku çaroxa wî hilgirim. Ewê we bi Ruhê* Pîroz û bi êgir imad bike.12Melhêba wî di destê wî de ye. Ewê bêndera xwe qenc paqij bike, genimê xwe di embarê de bicivîne, lê ewê kayê bi agirê ku venamire bişewitîne.»Imadbûna Îsa 13Hingê Îsa ji Celîlê* hat Çemê Urdunê ba Yûhenna, da ku bi destê wî imad* bibe.14Lê Yûhenna xwest ku ji wî re bibe asteng û got: «Ji dêla ku divê ez bi destê te bêm imadkirin*, ma tu têyî ba min?»15Îsa bersîv da û got: «Niha bihêle, çimkî divê em hemû rastiyan bi vî awayî bînin cih.» Li ser vê yekê Yûhenna razî bû.16Îsa imad bû, ji avê derket derneket û pêre pêre ezman qelişî û wî dît ku Ruhê* Xwedê wek kevokekê hat xwarê û li ser wî danî.17Û dengekî ji ezmanan weha got: «Ev e Kurê min ê delal. Dilê min bi wî xweş e.»
a.  3:3 Ji: Îşaya 40:3

Metta Beşê 2 Metta Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 4 Ceribandina Îsa Mesîh 1Hingê Ruh* Îsa bir çolê, da ku ji aliyê Îblîs* ve bê ceribandin.2Piştî ku Îsa çil roj û çil şevî rojî girt, birçî bû3û yê ku diceribîne hat ba wî û jê re got: «Eger tu Kurê* Xwedê yî, ji van keviran re bêje bila bibin nan.»4Îsa bersîva wî da û got: «Hatiye nivîsîn ku: ‹Mirov ne bi nên tenê dijî, lê bi her peyva* ku ji devê Xwedê derdikeve dijî.›[a]  »5Piştre Îblîs ew bir Bajarê* Pîroz, ew danî ser birca Perestgehê* û jê re got:6«Eger tu Kurê* Xwedê yî, ka xwe ji vir bavêje xwarê. Çimkî hatiye nivîsîn: ‹Ewê ji bo te li milyaketên xwe emir bike û ewê te li ser destên xwe hilgirin, da ku lingê te li kevirekî nekeve.›[b]  »7Îsa bersîva wî da û got: «Ev jî hatiye nivîsîn: ‹Xudan* Xwedayê xwe neceribîne.›[c]  »8Îcar Îblîs ew derxist serê çiyayekî gelek bilind û hemû padîşahiyên dinyayê û rûmet û bedewiya wan nîşanî wî da9û jê re got: «Eger tu li ber min herî ser çokan û biperizî* min, ezê van hemûyan bidim te.»10Hingê Îsa jê re got: «Ji min dûr keve, Îblîs! Çimkî hatiye nivîsîn: ‹Biperize* Xudan Xwedayê xwe û bi tenê ji wî re xizmetê bike.›[d]  »11Piştî vê yekê Îblîs dev ji wî berda û milyaket hatin û ji wî re xizmet kirin.Îsa li Celîlê Dest bi Belavkirina Mizgîniyê Dike 12Gava Îsa bihîst ku Yûhenna hatiye girtin, xwe da aliyê Celîlê*.13Ew ji Nisretê derket, çû Kefernahûma li qeraxê golê ya li herêma Zebûlon û Nefteliyê bi cih bû,14da ku ew peyva ku bi devê Îşaya* pêxember hatibû gotin, bê cih:15«Welatê Zebûlonê û welatê NefteliyêBer bi golê ve, ji Çemê Urdunê wê ve,Celîla miletan!16Ew gelê ku di tariyê de rûdine,Ronahiyeke mezin dît.Û li ser wan ên ku li welatê di bin siya mirinê de rûdininRonahî derket.»[e] 17Ji wê demê û pê ve, Îsa dest bi hînkirinê kir û got: «Tobe bikin, çimkî Padîşahiya* Ezmanan nêzîk bûye.»Îsa Gazî Çar Masîgiran Dike 18Gava ku Îsa li perê Gola Celîlê digeriya, wî du bira dîtin, Şimûnê* ku jê re Petrûs* digotin û birayê wî Endrawis. Wan tor davêtin golê, çimkî ew masîgir bûn.19Îsa ji wan re got: «Li pey min werin! Ezê we bikim nêçîrvanên mirovan.»20Wan jî di cih de torên xwe hiştin û li pey wî çûn.21Îsa ji wê derê pêşve çû, wî du birayên din jî dîtin, Aqûbê* Zebedî û birayê wî Yûhenna*. Wan bi bavê xwe Zebedî re di qeyikê de torên xwe vediçinîn. Îsa gazî wan jî kir.22Wan jî di cih de qeyik û bavê xwe hiştin û ew li pey wî çûn.Îsa Hîn Dike û Nexweşan Qenc Dike 23Îsa li seranserê herêma Celîlê digeriya, di kinîştên* wan de hîn dikir, Mizgîniya* Padîşahiyê* dida û hemû êş û nexweşiyên di nav xelkê de qenc dikirin.24Nav û dengê wî li seranserê Sûriyê belav bû û xelkê hemû nexweşên ku ketibûn êş û janên cûr bi cûr, cinoyî*, atî* û felcî anîn ba wî û wî hemû qenc kirin.25Îcar elaletên* mezin ji Celîlê, ji Dêkapolîsê*, ji Orşelîmê*, ji Cihûstanê* û ji aliyê din ê Çemê Urdunê li pey wî çûn.
a.  4:4 Ji: Dubarekirina Şerîetê 8:3
b.  4:6 Ji: Zebûr 91:11-12
c.  4:7 Ji: Dubarekirina Şerîetê 6:16
d.  4:10 Ji: Dubarekirina Şerîetê 6:13
e.  4:15-16 Ji: Îşaya 9:1-2

Metta Beşê 3 Metta Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 5 Xwezikdariya Rastîn 1Îsa elalet* dîtin û hilkişiya çiyê. Çaxê rûnişt, şagirtên* wî hatin ba wî.2Wî dest bi hînkirina wan kir û got:3«Xwezî bi wan ên ku bi ruh belengaz in,Çimkî Padîşahiya* Ezmanan ya wan e.[a] 4Xwezî bi wan ên ku şîndar in,Çimkî ewê bên aşkirin.[b] 5Xwezî bi wan ên ku nefsbiçûk in,Çimkî ewê erdê par bistînin.[c] 6Xwezî bi wan ên ku tî û birçiyên rastdariyê ne,Çimkî ewê bên têrkirin.7Xwezî bi wan ên ku dilbirehm in,Çimkî dilrehmî wê li wan bê kirin.8Xwezî bi wan ên ku dilpak in,Çimkî ewê Xwedê bibînin.[d] 9Xwezî bi wan ên ku aştîker* in,Çimkî wê ji wan re zarokên Xwedê bê gotin.10Xwezî bi wan ên ku di ber rastdariyê de mirov tengahiyê didin wan,Çimkî Padîşahiya* Ezmanan a wan e.11Xwezî bi we, gava ku ew di ber navê min de we nizim bikin, tengahiyê bidin we û bi bêbextî her cûreyê gotinên xerab ji bo we bêjin.12Şa bibin û dilgeş bin! Çimkî xelata we li ezmanan mezin e. Ji ber ku wan bi vî awayî tengahî da wan pêxemberên* beriya we jî.Xwê û Ronahî 13«Hûn xwêya dinyayê ne, lê eger xwê tama xwe winda bike, careke din ewê bi çi bê bitamkirin? Êdî bi kêrî tiştekî nayê, ji bilî ku bê avêtin derve û di bin lingên mirovan de bê perçiqandin.14«Hûn ronahiya dinyayê ne. Bajarê ku li ser çiyê ye nikare bê veşartin.15Ne jî kes qendîlê pêdixe û dike bin melkebê, lê belê datîne ser şamdankê ku ronahiyê bide her kesên hundir.16Bi vî awayî bila ronahiya we jî li ber mirovan wusa şewq bide, da ku kirinên we yên qenc bibînin û pesnê Bavê* we yê li ezmanan bidin.Şerîet û Nivîsarên Pêxemberan 17«Nefikirin ku ez hatime Şerîetê* û nivîsarên pêxemberan* ji holê rakim. Ez nehatime ku ji holê rakim, lê ez hatime ku temam bikim.18Beriya ku erd û ezman bibihûre, herfek an nuqteyeke biçûk ji Şerîetê winda nabe, heta ku her tişt bê cih.19Loma kî ku ji van emran ê herî biçûk bişikêne û bi wî awayî mirovan hîn bike, wê di Padîşahiya Ezmanan de ji wî re yê herî biçûk bê gotin. Lê kî ku van emran bîne cih û hîn bike, wê di Padîşahiya Ezmanan de ji wî re mezin bê gotin.20De îcar ez ji we re dibêjim, eger rastdariya we ne di ser a Şerîetzan* û Fêrisiyan* re be, hûn tu caran nakevin Padîşahiya Ezmanan.Hêrs û Mêrkujî 21«We bihîstiye ku ji pêşiyan re hatiye gotin: ‹Nekuje! Kî ku bikuje, wê bê dîwankirin*!›[e] 22Lê ez ji we re dibêjim, her kesê ku li birayê xwe hêrs bibe, wê bê dîwankirin. Û kî ku ji birayê xwe re bêje: ‹Bêmejî!› wê li ber Dîwana Bilind bê kişandin pirsyarê. Û kî ku bêje: ‹Ehmeq!› ewê agirê dojehê* heq bike.23Loma, gava ku tu li ser gorîgehê* diyariya xwe pêşkêş dikî, eger bê bîra te ku dilê birayê te ji te maye,24diyariya xwe li wir, li ber gorîgehê bihêle. Pêşî here bi birayê xwe re li hev were û hingê vegere, diyariya xwe pêşkêş bike.25Hê ku tu di riya dadgehê* de yî, zû bi sûcdarkerê xwe re li hev were. An na, ewê te bide destê dadger* û dadger jî te bide destê qerdiyan û tê bikevî zîndanê.26Bi rastî ez ji te re dibêjim, heta ku tu qurişê* dawî nedî, tu ji wê derê qet dernakevî.Zîna 27«We bihîstiye ku hatiye gotin: ‹Zînayê neke!›[f] 28Lê ez ji we re dibêjim, her kesê ku bi dilxwazî li jinekê binêre, ji xwe wî di dilê xwe de bi wê re zîna kiriye.29Eger çavê te yê rastê te bixe guneh, wî derxe û ji xwe bavêje! Ji bo te çêtir e ku tu endamekî ji bedena xwe winda bikî, lê hemû bedena te nekeve dojehê*.30Û eger destê te yê rastê te bixe guneh, wî jêke û ji xwe bavêje! Ji bo te çêtir e ku tu endamekî ji bedena xwe winda bikî, lê hemû bedena te neçe dojehê.Jinberdan 31«Hatiye gotin: ‹Kî ku jina xwe berde, bila kaxeza jinberdanê bide wê.›[g] 32Lê ez ji we re dibêjim, her kesê ku zîna ne tê de, ji ber sedemekî din jina xwe berde, dibe sedemê zînakirina wê. Û kî ku bi jineke berdayî re bizewice zînayê dike.Sondxwarin 33«We ev jî bihîstiye ku ji pêşiyan re hatiye gotin: ‹Bi derew sond nexwe û sondên xwe li ber Xudan bîne cih.›[h] 34Lê ez ji we re dibêjim, qet sond nexwin! Ne bi ezmên, çimkî ew textê Xwedê ye,35ne jî bi erdê, çimkî binlingê wî ye, ne jî bi Orşelîmê*, çimkî ew bajarê Padîşahê Mezin e36û ne jî bi serê xwe sond bixwe, çimkî tu nikarî mûyekî spî an reş bikî.37Bila erêya we «Erê» be û naya we «Na» be. Ji vê zêdetir ji Yê Xerab e.Heyfhilanîn 38«We bihîstiye ku hatiye gotin: ‹Çav di ber çav de, diran di ber diran de.›[i] 39Lê belê ez ji we re dibêjim, li ber ê xerab ranebin. Eger yek sîleyekê li lama te ya rastê bixe, ya din jî bide ber.40Û eger yek bixwaze te bide dadgehê û kirasê te ji te bistîne, ebayê xwe jî bi dest wî ve berde.41Eger yek bi zorê te kîlometrekê rêve bibe, bi wî re du kîlometreyan here.[j] 42Bide wî yê ku ji te dixwaze, rûyê xwe ji yê ku ji te deyn dixwaze, nezivirîne.Ji Dijminên Xwe Hez Bikin 43«We bihîstiye ku hatiye gotin: ‹Ji cîranê xwe hez* bike, ji dijminê xwe nefret bike!›[k] 44Lê ez ji we re dibêjim, ji dijminên xwe hez bikin û ji bo yên ku tengahiyê didin we dua bikin,45da ku hûn bibin zarokên Bavê* xwe yê li ezmanan. Çimkî ew tava xwe hem li ser xeraban û hem jî li ser qencan dertîne û barana xwe bi ser rast û nerastan de dibarîne.46Eger hûn ji wan hez bikin, yên ku ji we hez dikin, ma wê xelata we çi be? Ma bacgir* jî weha nakin?47Û eger hûn bi tenê silavê bidin birayên xwe, ma hûn ji yên din zêdetir çi dikin? Ma pûtperest* jî weha nakin?48Loma bêkêmahî bin, çawa ku Bavê* we yê li ezmanan bêkêmahî ye.
a.  5:3 «bi ruh belengaz» weha tê fêmkirin: «li ber Xwedê şikestî».
b.  5:4 Binêre: Îşaya 61:2-3
c.  5:5 Binêre: Zebûr 37:11
d.  5:8 Binêre: Zebûr 24:3-4
e.  5:21 Ji: Derketin 20:13; Dubarekirina Şerîetê 5:17
f.  5:27 Ji: Derketin 20:14; Dubarekirina Şerîetê 5:18
g.  5:31 Ji: Dubarekirina Şerîetê 24:1
h.  5:33 Ji: Qanûna Kahîntiyê 19:12; Hejmartin 30:2
i.  5:38 Ji: Derketin 21:24; Qanûna Kahîntiyê 24:20; Dubarekirina Şerîetê 19:21
j.  5:41 Bi Yewnanî: «Mîlek»; mîla Romayî (Îtalya) 1478,5 metre bû.
k.  5:43 Ji: Qanûna Kahîntiyê 19:18

Metta Beşê 4 Metta Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 6 Xêrxwazî 1«Hay ji xwe hebin, kirinên xwe yên qenc li ber çavên mirovan nekin, ji bo ku ji aliyê wan ve bên dîtin. An na, wê ji Bavê* we yê li ezmanan ji bo we xelat nebe.2Loma, çaxê ku tu xêrê bikî, li pêşiya xwe li boriyê nexe, wek ku durû li kuçê û di kinîştan* de dikin, da ku pesnê wan bê dayîn. Bi rastî ez ji we re dibêjim, wan xelata xwe standiye.3Îcar çaxê ku tu xêrê bikî, bila destê te yê çepê nezane ku destê te yê rastê çi dike,4da ku xêra te veşartî be. Bavê* te yê ku tiştê veşartî tê kirin jî dibîne, wê bergîdana* te bide te.Duakirin 5«Gava ku hûn dua dikin, wek ên durû nebin, çimkî ew hez* dikin ku li serê kuçeyan û di kinîştan de dua bikin, da ku ji aliyê mirovan ve bên dîtin. Bi rastî ez ji we re dibêjim, wan xelata xwe standiye.6Lê çaxê ku tu dua dikî, bikeve hundirê odeya xwe, deriyê xwe bigire û ji Bavê* xwe yê ku nayê dîtin re dua bike û Bavê te yê ku tiştê veşartî tê kirin dibîne, wê bergîdana te bide te.7«Çaxê ku hûn dua dikin, wek pûtperestan* gotinên pûç pircar nekin; ew guman dikin bi pircarkirina peyvan* wê bên bihîstin.8Îcar hûn nebin wek wan, çimkî Bavê* we hê berî ku hûn ji wî bixwazin bi hewcedariya we dizane.9«Hûn bi vî awayî dua bikin:Bavê me yê li ezmanan,Navê te pîroz* be.[a] 10Bila padîşahiya te bê.Daxwaza te wek li ezmên,Bila li ser rûyê erdê jî bê cih.11Nanê me yê rojane roj bi roj bide me.12Û li deynên me bibihûre,Wek ku em li deyndarên xwe bihûrtine.13Û me nebe ceribandinê,Lê me ji Yê Xerab xilas bike.Çimkî padîşahî, karîn û rûmet her û her ên te ne! Amîn*.[b] 14Eger hûn li sûcên mirovan bibihûrin, Bavê* we yê li ezmanan jî wê li sûcên we bibihûre.15Lê eger hûn li sûcên mirovan nebihûrin, Bavê we jî li sûcên we nabihûre.Rojîgirtin 16«Û çaxê ku hûn rojiyê bigirin, wek durûyan mirûzê xwe nekin; ew rûyê xwe tirş dikin, da ku mirov bibînin ku ew bi rojî ne. Bi rastî ez ji we re dibêjim, wan xelata xwe standiye.17Lê çaxê ku tu rojiyê bigirî, rûn li porê xwe bide û serçavê xwe bişo,18da ku mirov nebînin ku tu bi rojî yî, lê Bavê te yê ku nayê dîtin bibîne. Û Bavê te yê ku tiştê veşartî tê kirin dibîne, wê bergîdana te bide te.Xezîna li Ezmanan 19«Li ser rûyê erdê ji bo xwe xezîneyan necivînin, ku li wir zeng û bizûzk wan xera dikin, dixwin û diz dikevinê û didizin.20Lê ji bo xwe xezîneyan li ezmên bicivînin, ku li wir ne zeng û bizûzk dikarin wê xera bikin, bixwin û ne jî diz dikarin bikevinê û bidizin.21Çimkî xezîneya we li ku derê be, dilê we jî wê li wê derê be.Çiraya Bedenê 22«Çiraya bedenê çav e. Eger çavê te qenc be, wê tevahiya bedena te bibe ronahî.23Lê eger çavê te xerab be, wê tevahiya bedena te di tariyê de be. Îcar, eger ronahiya di dilê te de tarî ye, ew çi tariyeke mezin e!Xulamtiya ji Du Axayan re 24«Tu kes nikare xulamtiyê ji du axayan re bike; çimkî an ewê ji yekî nefret bike û ji yê din hez* bike, an jî ewê qedrê yekî bigire û yê din biçûk bibîne. Hûn nikarin xulamtiyê hem ji Xwedê re û hem jî ji dewlemendiyê re bikin.[c] Xeman Nexwin 25«Ji ber vê yekê ez ji we re dibêjim, ji bo jiyana xwe xeman nexwin, ka hûnê çi bixwin, an çi vexwin û ne jî ji bo bedena xwe, ka hûnê çi li xwe bikin. Ma jiyan ne di ser xwarinê re û beden jî ne di ser lixwekirinê re ye?26Li teyrên ezmanan binêrin! Ew ne diçînin, ne didirûn û ne jî di embaran de dicivînin. Dîsa jî Bavê we yê li ezmanan wan têr dike. Ma hûn ne di ser wan re ne?27Îcar kî ji we bi xemxwarinê dikare kêlîkekê bi ser jiyana xwe ve dirêjtir bike?28«Û hûn çima ji bo cilan xeman dixwin? Li sosinên çolê binêrin ku çawa mezin dibin, ew ne dixebitin û ne jî rîs dirêsin.29Lê ez ji we re dibêjim ku Silêman* jî di hemû rûmeta xwe de wek yeke ji wan cil li xwe nekirin.30Îcar, eger Xwedê giyayê çolê yê ku îro heye û sibê di tendûrê de tê şewitandin, bi vî awayî bi cil dike, ma ew we hê bêtir bi cil nake, hey kêmîmanno?31Loma xeman nexwin û nebêjin: ‹Emê çi bixwin?› an ‹Emê çi vexwin?› an jî ‹Emê çi li xwe bikin?›32Pûtperest* li van hemû tiştan digerin. Lê Bavê we yê li ezmanan dizane ku hûn hewcedarê van hemû tiştan in.33Lê hûn berî her tiştî li Padîşahiya* Xwedê û li rastdariya wî bigerin û ev hemû tişt jî wê ji we re bên dayîn.34Loma ji bo sibê xeman nexwin, çimkî sibe wê ji bo xwe xeman bixwe. Derdê rojê têra rojê dike.
a.  6:9 Bi gotineke din: «Bila mirov qedrê navê te yê pîroz (bimbarek) bigire». Binêre: Hezekiyêl 36:23.
b.  6:13 Di hin destnivîsaran de ev tune: «Çimkî padîşahî, karîn û rûmet her û her ên te ne! Amîn.»
c.  6:24 Bi Yewnanî: «Mamon»; mana vê ev e: «Malê dinyayê, pere, dewlemendiya vê dinyayê».

Metta Beşê 5 Metta Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 7 Dadbarkirina Kesên Din 1«Dadbar* nekin, da ku hûn jî neyên dadbarkirin.2Çimkî hûn bi çi awayî yên din dadbar bikin, hûn jî, hûnê bi wî awayî bên dadbarkirin. Hûn bi kîjan pîvanê bipîvin, wê bi wê pîvanê ji we re jî bê pîvandin.3Tu çima qirşikê di çavê birayê xwe de dibînî, lê girşê di çavê xwe de nabînî?4An çawa tu dikarî ji birayê xwe re bêjî: ‹Bihêle ku ez qirşikê di çavê te de derxim› hê ku girş di çavê te de ye?5Hey mirovê durû, pêşî girşê di çavê xwe de derxe, hingê tê zelal bibînî ku tu qirşikê di çavê birayê xwe de derxî.6«Tiştê pîroz* nedin kûçikan û ne jî durên xwe bavêjin ber berazan. An na, ewê wan di bin lingên xwe de biperçiqînin û bizivirin we perçe perçe bikin!Ji Xwedê Bixwazin 7«Bixwazin, wê ji we re bê dayîn; lê bigerin, hûnê bibînin; li derî bixin, ewê ji we re vebe.8Çimkî her kesê ku dixwaze, distîne û yê digere, dibîne û yê li derî dixe, jê re vedibe.9Kî ji we, gava ku kurê wî nên jê bixwaze, wê kevir bide wî?10An gava ku masî bixwaze, wê mar bide wî?11Bi ser ku hûn xerab in jî, hûn dizanin diyariyên qenc bidin zarokên xwe. Îcar Bavê we yê li ezmanan wê çiqas bêtir tiştên qenc bide wan ên ku ji wî dixwazin!12«Loma her çi ku hûn dixwazin xelk ji we re bikin, hûn jî wusa ji wan re bikin, çimkî hînkirina Şerîetê* û pêxemberan* ev e.Deriyê Teng 13«Di deriyê teng re derbas bibin. Çimkî deriyê ku dibe helakê fireh e, riya ku diçe wê rihet e û yên ku pê ve diçin gelek in.14Lê deriyê ku dibe jiyanê teng e, rê jî dijwar e û yên ku wê dibînin hindik in.Dar û Berê Wê 15«Hay ji pêxemberên* derewîn hebin. Ew di postê miyan de tên ba we, lê di hundir de ew gurên har in.16Hûnê wan ji berê wan nas bikin. Ma mirov ji stiriyan tirî û ji diriyan hêjîran diçinin?17Bi vî awayî her dara qenc berê qenc, lê her dara xerab jî berê xerab dide.18Dara qenc nikare berê xerab bide û dara xerab nikare berê qenc bide.19Her dara ku berê qenc nede tê birrîn û avêtin nav êgir.20Îcar hûnê wan ji berê wan nas bikin.Daxwaza Bavê li Ezmanan 21«Ne ku her kesên ji min re dibêjin: ‹Ya Xudan*, ya Xudan› wê bikevin Padîşahiya Ezmanan! Bi tenê yên ku daxwaza Bavê min ê li ezmanan dikin, wê bikevinê.22Wê rojê gelek wê ji min re bêjin: ‹Ya Xudan, ya Xudan! Ma bi navê te me pêxemberîtî nekir? Bi navê te me cin dernexistin? Ma bi navê te me gelek keramet nekirin?›23Hingê ezê bi eşkereyî ji wan re bêjim: ‹Min hûn qet nas nekirin! Ji min dûr kevin, hûn ên ku neheqiyê dikin!›Xaniyê Yê Aqilmend û Yê Bêaqil 24«Îcar her kesê ku van peyvên min dibihîze û tîne cih, mîna wî mirovê aqilmend e ku xaniyê xwe li ser latê ava kiriye.25Baran dibare, bahoz radibe, lehî tên û li wî xaniyî dixin, lê ew hilnaweşe, çimkî li ser latê hatiye avakirin.26Û her kesê ku van peyvên min dibihîze û nake, mîna wî mirovê bêaqil e ku xaniyê xwe li ser seylakê* ava kiriye.27Baran dibare, bahoz radibe, lehî tê û li wî xaniyî dixin û xanî hildiweşe. Û bi hilweşîneke mezin dikeve.»28Gava ku Îsa ev gotinên xwe xilas kirin, elalet* li hînkirina wî gelek şaş ma.29Çimkî wî ne wek Şerîetzanên* wan, lê wek yekî xweyî desthilatî ew hîn dikirin.
Metta Beşê 6 Metta Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 8 Îsa Yekî Kotî Paqij û Qenc Dike 1Çaxê ku Îsa ji çiyê hat xwarê, elaleteke* mezin li pey wî çû.2Îcar kotiyek* hat ba wî, li ber wî deverû çû erdê û got: «Ya Xudan, eger tu bixwazî, tu dikarî min paqij bikî!»[a] 3Îsa jî destê xwe dirêj kir, dest li wî da û got: «Ez dixwazim, paqij bibe!» Di cih de kotîbûna wî paqij bû.4Hingê Îsa jê re got: «Binêre! Tu ji kesî re nebêjî! Lê here, xwe nîşanî kahîn* bide û diyariya ku Mûsa* emir kiriye pêşkêş bike, da ku ji wan re bibe şahidî.»Baweriya Sersed 5Gava ku Îsa ket Kefernahûmê, sersedek* hat ba wî û bi lava jê re got:6«Ya Xudan, xulamê min felcbûyî, bi êşeke giran li malê di nav nivînan de ye.»7Îsa ji wî re got: «Ezê bêm û wî qenc bikim.»8Sersed lê vegerand û got: «Ya Xudan, ez ne hêja me ku tu bêyî bin banê min, lê bi tenê peyvekê* bêje û xulamê min wê qenc bibe.9Çimkî ez jî mirovekî di bin emir de me û di bin emrê min de leşker hene. Ez ji yekî re dibêjim ‹Here›, ew diçe; ji yekî din re dibêjim ‹Were›, ew tê. Ez ji xulamê xwe re dibêjim ‹Vê bike›, ew dike.»10Gava ku Îsa ev yek bihîst, şaş ma û ji yên ku li pey wî dihatin re got: «Bi rastî, ez ji we re dibêjim, di Îsraêlê de jî min baweriyeke* weha di dilê kesekî de nedît.11Ez ji we re dibêjim ku ji Rojhilat û ji Rojava gelek wê bên û di Padîşahiya Ezmanan de bi Birahîm*, Îshaq* û Aqûb* re li ser sifrê rûnin.12Lê zarokên Padîşahiyê wê bên avêtin nav tariya derve û wê li wê derê bibe girîn û qirçîna diranan.»13Îcar Îsa li sersed zivirî û jê re got: «Here, bila wek ku te bawer* kir, ji te re bibe.» Û di wê gavê de xulam wî qenc bû.Îsa Gelek Nexweşan Qenc Dike 14Gava ku Îsa ket mala Petrûs*, wî xesûya wî bi tayêketî razayî dît.15Îsa destê xwe danî ser destê wê, tayê ew berda, jinik rabû û ji wî re xizmet kir.16Gava ku bû êvar, gelek mirovên cinoyî* anîn ba wî. Wî bi gotinekê cin derxistin û hemû nexweş qenc kirin.17Ev çêbû, da ku ew peyva ku bi devê Îşaya pêxember hatibû gotin, bê cih:«Wî êşên me kişandinÛ nexweşiyên me hildan ser xwe.»[b] Şertên Çûyîna li pey Îsa 18Gava Îsa elalet li dora xwe dît, wî li wan emir kir ku derbasî aliyê din ê golê bibin.19Hingê Şerîetzanek nêzîkî wî bû û jê re got: «Mamoste, tu herî ku derê, ezê li pey te bêm.»20Îsa jê re got: «Kunên roviyan hene, hêlînên teyrên ezmanan jî hene, lê cihekî Kurê* Mirov tune ku serê xwe lê deyne.»21Ji şagirtên* wî yekî jê re got: «Ya Xudan! Destûrê bide min ku ez pêşî herim bavê xwe veşêrim.»22Lê Îsa ji wî re got: «Tu li pey min were! Bihêle, bila mirî miriyên xwe veşêrin!»Îsa Bagerê Radiwestîne 23Gava ew ket qeyikê, şagirtên* wî jî li pey wî siwar bûn.24Ji nişkê ve di golê de bagereke mezin rabû, wusa ku pêlên avê bi ser qeyikê diketin. Heçî Îsa bû, radiza.25Şagirt nêzîkî wî bûn, ew hişyar kirin û gotin: «Ya Xudan! Me xilas bike! Em helak dibin!»26Îsa li wan vegerand: «Hey kêmîmanno, hûn çima ditirsin?» Hingê ew rabû, li bayê û li golê hilat* û bêpêjiniyeke mezin çêbû.27Hemû şaş man û gotin: «Ma ev mirovekî çawa ye? Ba û gol jî bi ya wî dikin!»Îsa Du Mirovên Cinoyî Qenc Dike 28Gava ku Îsa derbasî aliyê din bû û gihîşt herêma Gedarîniyan, du mirovên cinoyî* ji nav goristanê derketin û hatin pêşiya wî. Ew ewqas har bûn ku kes nikaribû di wê riyê re derbas bibûya.29Îcar wan bi qîrîn gotin: «Ya Kurê* Xwedê, ma te çi ji me ye? Ma ji berî ku wext bê, tu hatî vir ku me bidî ezabê?»30Ji wan wêvetir garaneke mezin a berazan diçêriya.31Cinan ji wî lava kirin û gotin: «Eger tu me derxî, me bişîne nav garana berazan.»32Wî ji wan re got: «Herin!» Hingê ew derketin û çûn nav berazan. Hemû garanê xwe di kaşê re avêt golê û di avê de xeniqî.33Gavanên berazan reviyan, çûn bajêr, her tişt û çi ji bo yên cinoyî çêbû, gotin.34Hingê hemû xelkê bajêr hat pêşiya Îsa û gava ku ew dîtin, jê lava kirin ku ji herêma wan here.
a.  8:2 Li gor Şerîeta Mûsa mirovên kotî mirdar bûn û destûra wan tunebû ku nêzîkî mirovan bibin. Binêre: Qanûna Kahîntiyê 13 û 14.
b.  8:17 Ji: Îşaya 53:4

Metta Beşê 7 Metta Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 9 Îsa li Gunehan Dibihûre 1Îsa ket qeyikekê, derbasî aliyê din bû û hat bajarê xwe.[a] 2Çend mirovan felciyekî ku di nav nivînan de bû anî ba wî. Gava ku Îsa baweriya* wan dît, wî ji yê felcî re got: «Bi zirav be lawo, li gunehên te hat bihûrtin.»3Hingê ji Şerîetzanan hinekan di dilê xwe de got: «Ev mirov çêran* dike!»4Lê Îsa bi fikrên wan dizanibû û got: «Hûn çima di dilê xwe de tiştên xerab difikirin?5Ma kîjan hêsanîtir e? Gotina ‹Li gunehên te hat bihûrtin›, an gotina ku ‹Rabe û rêve here›?6Lê ji bo ku hûn bizanin ku desthilatiya Kurê* Mirov heye ku li ser rûyê erdê li gunehan bibihûre…» Hingê ji yê felcî re got: «Rabe, nivînên xwe hilîne û here mala xwe.»7Û mirov jî rabû û çû mala xwe.8Gava ku elaletê ev yek dît, tirsiya û pesnê Xwedayê ku desthilatiya weha daye mirovan dan.Îsa Gazî Metta Dike 9Gava Îsa ji wê derê çû, wî mirovek bi navê Metta* li cihê bacxanê rûniştî dît. Îsa ji wî re got: «Li pey min were.» Metta jî rabû û li pey wî çû.10Çaxê ku Îsa li mala Metta li ser xwarinê bû, gelek bacgir* û gunehkar hatin, bi wî û şagirtên wî re li ser sifrê rûniştin.11Dema ku Fêrisiyan* ev yek dît, wan ji şagirtên wî pirsî: «Çima Mamosteyê we bi bacgir û gunehkaran re xwarinê dixwe?»12Gava Îsa ev bihîst, got: «Ne yên saxlem, lê yên nexweş hewcedarê hekîm* in.13Îcar hûn herin û mana peyva: ‹Ez rehmê dixwazim, ne goriyê*› hîn bibin. Ji ber ku ez nehatime gazî yên rast bikim, lê ez hatime ku gazî yên gunehkar bikim.»[b] Pirsa Rojîgirtinê 14Hingê şagirtên Yûhenna* hatin ba Îsa û ji wî pirsîn: «Çima em û Fêrisî gelek caran rojiyê digirin, lê şagirtên te rojiyê nagirin?»15Wî ji wan re got: «Heta ku zava bi wan re be, ma dibe ku xelkê dawetê şînê bigirin? Lê rojên ku zava ji wan bê standin wê bên û hingê ewê rojiyê bigirin.16«Tu kes bi perçê qumaşê ku neçûye hev, cilê kevin pîne nake, çimkî ew pînê ku hatiye lêxistin ji cil dikeve û cihê qetiyayî hê xerabtir dibe.17Ne jî kes şeraba nû dixe meşkên kevin. Eger bixeyê, meşk diteqin, şerab dirije û meşk ziyan dibin. Na, şeraba nû dixin meşkên nû û herdu jî tên parastin.»Vejandina Keçikê û Qencbûna Jinikê 18Gava ku Îsa ev digotin, serekek hat, li ber wî çû ser çokan û got: «Ha niha keça min mir. Lê were û destê xwe deyne ser wê, ewê bijî.»19Îsa rabû û tevî şagirtên xwe li pey wî çû.20Di wê navê de jinikek ku ji diwanzdeh salan ve xwîn jê diçû, ji paş Îsa ve hat û destê xwe li rêşiyên* kirasê wî da.21Jinikê di dilê xwe de digot: «Bi tenê ez destê xwe li kirasê wî bidim, ezê qenc bibim.»22Îsa zivirî, ew dît û jê re got: «Bi zirav be keça min, baweriya te tu qenc kirî.» Û jinik ji wê gavê ve sax bû.23Gava Îsa ket mala serekê kinîştê*, bilûrvan û elaleta ku dikirin qîjeqîj dîtin,24wî got: «Xwe bidin aliyekî. Keçik nemiriye, lê ew di xew de ye.» Îcar ew pê keniyan.25Piştî ku elalet hat derxistin derve, ew ket hundir, wî bi destê keçikê girt û keçik rabû.26Ev xeber li seranserê wê herêmê belav bû.Îsa Du Mirovên Kor Qenc Dike 27Gava Îsa ji wir derbas dibû, du mirovên kor li pey wî hatin û bi qîrîn gotin: «Li me were rehmê, ey Kurê* Dawid!»28Çaxê Îsa gihîşt malê, mirovên kor hatin ba wî. Hingê Îsa ji wan pirsî: «Hûn bawer dikin ku ez dikarim vê bikim?» Koran lê vegerand û gotin: «Erê, ya Xudan.»29Hingê Îsa destê xwe danî ser çavên wan û got: «Bila li gor baweriya we ji we re bibe.»30Û çavên wan vebûn. Wî bi hişkî tembîh li wan kir û got: «Hay jê hebin, bila tu kes bi vê nizanibe.»31Lê ew derketin, wan navê wî li seranserê wê herêmê belav kir.Îsa Mirovekî Lal Qenc Dike 32Çaxê ku ew derketin, mirovekî lal û cinoyî anîn ba Îsa.33Gava ku cinê wî hat derxistin, mirovê ku lal bû peyivî. Elalet şaş ma û got: «Li Îsraêlê tiştekî weha qet nehatiye dîtin.»34Lê Fêrisiyan got: «Ew bi destê mîrê cinan, cinan derdixe.»Dilşewatiya Îsa 35Îsa li hemû bajar û gundan digeriya, di kinîştên* wan de hîn dikir, Mizgîniya* Padîşahiyê dida û hemû êş û nexweşî qenc dikirin.36Gava wî elalet dîtin, dilê wî bi wan şewitî. Çimkî ew mîna miyên bê şivan ên şaşbûyî û belavbûyî bûn.37Hingê wî ji şagirtên xwe re got: «Dexil gelek e, lê pale hindik in.38Loma lava ji Xudanê dexlê bikin, da ku ji bo dexla xwe paleyan bişîne.»
a.  9:1 Metta 4:13
b.  9:13 Ji: Hoşêya 6:6

Metta Beşê 8 Metta Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 10 Diwanzdeh Şandî 1Îsa her diwanzdeh şagirtên xwe gazî ba xwe kirin û desthilatî da wan ku ruhên nepak derxin, her cûreyê êş û nexweşiyan qenc bikin.2Navên her diwanzdeh Şandiyan* ev in: Yê pêşî, Şimûn*, ku jê re Petrûs* digotin û birayê wî Endrawis, Aqûbê* kurê Zebedî û birayê wî Yûhenna*.3Filîpos û Bertolomeyos, Tûma û Mettayê* bacgir, Aqûbê* kurê Halfayos û Tedayos.4Şimûnê Welatparêz û Cihûdayê* Îsxeryotî yê ku Îsa da dest.Şandina Diwanzdeh Şandiyan 5Îsa ew her diwanzdeh şandin û li wan emir kir û got: «Neçin nav miletên ne Cihû û nekevin tu bajarê Sameriyan*.6Lê hê bêtir herin ba miyên windabûyî yên mala Îsraêl.7Gava ku hûn herin, Mizgîniyê* bidin û bêjin: ‹Padîşahiya* Ezmanan nêzîk e!›8Nexweşan qenc bikin, miriyan rakin, kotiyan* paqij bikin û cinan derxin. We belaş stand, belaş bidin.9Di kemberên xwe de ne zêr, ne zîv û ne jî sifir hildin.10Ji bo rêwîtiyê bi xwe re ne tûrik, ne du kiras, ne du cot çarox û ne jî dar bibin. Çimkî pale hêjayî xwarina xwe ye.11«Kîjan bajar û gundê ku hûn herinê, bipirsin ka kî hêja ye û heta ku hûn derkevin, li ba wî bimînin.12Gava ku hûn ketin malekê, silavê lê bikin.13Eger ew mal hêja be, bila aştiya* we li ser wê be; eger ne hêja be, bila aştiya* we li we vegere.14Kî ku we qebûl neke û guh nede peyva we, gava hûn ji wê malê an ji wî bajarî derkevin, toza lingên xwe biweşînin.15Bi rastî ez ji we re dibêjim, di Roja Dawî de, rewşa diyarê Sodom* û Gomorayê wê ji ya wî bajarî çêtir be.[a] Tengahiyên Mezin 16«Va ye, ez we wek miyan dişînim nav guran. Loma wek maran bi aqil û wek kevokan dilpak bin.17Îcar li hember mirovan hay ji xwe hebin. Çimkî ewê we bidin destê civînên giregiran û di kinîştên xwe de bidin ber qamçiyan;18ji rûyê min ewê we bibin ber walî û padîşahan, da ku hûn ji wan û ji miletan re şahidiyê bikin.19Lê çaxê ku ew we bidin dest, xeman nexwin ku hûnê çi bêjin û çawa bêjin. Di wê demê de wê ji we re bê dayîn ku hûn çi bêjin.20Çimkî yê dipeyive ne hûn in, lê Ruhê Bavê we wê bi devê we bipeyive.21«Bira wê birayê xwe, bav wê zarokê xwe teslîmî mirinê bike; zarok wê li hember dê û bavê xwe rabin û wan bidin kuştin.22Hemû wê di ber navê min de ji we nefret bikin. Lê yê ku heta dawiyê ragire, ewê xilas bibe.23«Gava ku li bajarekî tengahiyê bidin we, hûn birevin bajarekî din. Bi rastî ez ji we re dibêjim, beriya hatina Kurê* Mirov, hûn pê re nagihîjin ku li hemû bajarên Îsraêlê bigerin.24«Şagirt ne di ser mamosteyê xwe re ye, ne jî xulam di ser axayê xwe re ye.25Têra şagirt dike ku bibe wek mamosteyê xwe û têra xulam jî dike ku bibe wek axayê xwe. Eger ji malxwê malê re Belzebûl* gotin, îcar ewê ji maliyan re çi û çi nebêjin!Divê Hûn ji Kê Bitirsin 26«Îcar ji wan netirsin. Çimkî tu tiştê nixumandî tune ku xuya nebe, ne jî tiştekî veşartî heye ku neyê zanîn.27Tiştê ku ez di tariyê de ji we re bêjim, di ronahiyê de bêjin; tiştê ku di guhê we de tê gotin, li ser banî gazî bikin.28Ji wan ên ku bedenê dikujin, lê nikarin can bikujin netirsin. Hê bêtir ji wî bitirsin ê ku dikare hem can û hem bedenê di dojehê* de helak bike.29Ma du çivîk bi çerxiyekî* nayên firotin? Dîsa jî bê destûra Bavê we yek ji wan nakeve erdê.30Heçî hûn in, mûyên serê we jî hemû hejmartî ne.31Loma netirsin, hûn ji gelek çivîkan hêjatir in.Eşkerekirin û Înkarkirin 32«Îcar her kesê ku li ber mirovan min eşkere bike, ez jî, ezê wî li ber Bavê xwe yê li ezmanan eşkere bikim.33Lê kî ku min li ber mirovan înkar bike, ez jî, ezê wî li ber Bavê xwe yê li ezmanan înkar bikim.Îsa Dibe Sedemê Cudabûnê 34«Nefikirin ku ez hatime aştiyê* bînim ser rûyê erdê. Ez nehatime ku aştiyê bînim, lê ez hatime ku şûr bînim.35Çimkî ez hatime ku ‹dijraberiyê bixim navbera bav û kur, dê û keçê, bûkê û xesûyê.36Dijminê mirov wê maliyên mala wî bi xwe bin›.[b] 37«Yê ku dê an bavê xwe ji min bêtir hez dike, ne hêjayî min e. Yê ku kur an keça xwe ji min bêtir hez dike jî, ne hêjayî min e.38Û ewê ku xaça xwe hilneyne û li pey min neyê, ne hêjayî min e.39Yê ku jiyana xwe bibîne, ewê we winda bike; lê yê ku jiyana xwe di ber min de winda bike, ewê we bibîne.Xelat 40«Yê ku we qebûl bike, min qebûl dike û yê ku min qebûl bike, wî yê ku ez şandime qebûl dike.41Yê ku pêxemberekî ji ber ku pêxember e qebûl bike, ewê xelata ku ji bo pêxember e bistîne. Û yê ku mirovê rast ji ber ku rast e qebûl bike, ewê xelata yê rast bistîne.42Û kî ku tasek ava sar bide yekî ji van biçûkan, ji ber ku ew şagirtê min e, bi rastî ez ji we re dibêjim, ew tu caran xelata xwe winda nake.»
a.  10:15 Destpêkirin 19
b.  10:35-36 Ji: Mîxa 7:6

Metta Beşê 9 Metta Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 11 Îsa û Yûhennayê Imadkar 1Çaxê ku Îsa tembîhkirina li her diwanzdeh şagirtên xwe xilas kir, ew ji wir çû bajarên wan, da ku hîn bike û Mizgîniyê bide.2Gava Yûhenna di girtîgehê de bihîst ku Mesîh çi dike, wî şagirtên xwe şandin ba wî3ku ji wî bipirsin: «Ma yê ku wê bihata tu yî, an divê em li benda yekî din bimînin?»4Îsa li wan vegerand û got: «Herin tiştên ku hûn dibihîzin û dibînin ji Yûhenna re bêjin:5Kor dibînin, şil û şeht* rêve diçin, kotî paqij dibin, kerr dibihîzin, mirî radibin û Mizgînî ji belengazan re tê dayîn.6Xwezî bi wî yê ku ji min neenire.»7Gava ku şagirtên Yûhenna diçûn, Îsa dest pê kir û ji elaletê re li ser Yûhenna peyivî û got: «Hûn derketin çolê, da ku hûn çi bibînin? Ma çîtikeke ku li ber bayê diheje?8Nexwe, hûn çûn ku çi bibînin? Ma mirovekî ku cilên nermîn li xwe kirine? Ew ên ku cilên nermîn li xwe dikin di qesrên padîşahan de ne.9Nexwe hûn derketin ku çi bibînin? Ma pêxemberekî? Erê, ez ji we re dibêjim ji pêxemberekî hê zêdetir.10Ev ew e yê ku li ser hatiye nivîsîn:‹Va ye, ez qasidê xwe di pêşiya te de dişînim,Ewê li pêşiya te riya te amade bike.›[a] 11Bi rastî ez ji we re dibêjim, di nav wan ên ku ji jinan çêbûn de, yekî ji Yûhennayê* imadkar mezintir derneketiye. Lê di Padîşahiya Ezmanan de yê herî biçûk ji wî mezintir e.12Ji roja Yûhennayê* imadkar û heta niha, zor li Padîşahiya Ezmanan tê kirin û yên zordar wê bi dest dixin.13Çimkî hemû pêxemberan û Şerîetê heta dema Yûhenna pêxemberîtî kirin.14Û eger hûn dixwazin vê yekê qebûl bikin, Êlyasê* ku diviya bihata ew e.[b] 15Yê ku guhên wî hene bila bibihîze.16«Îcar ez vî nifşî* bimînînim çi? Ew mîna wan zarokan in ku li meydanan rûniştine û gazî hevdû dikin17û dibêjin:‹Me ji bo we li bilûrê xist û hûn nereqisîn.Me avêt ser miriyan û we şîn negirt.›18Çimkî Yûhenna hat, ne dixwar û ne jî şerab vedixwar, lê ew dibêjin: ‹Ew bi cinan ketiye.›19Kurê* Mirov hat, dixwe û vedixwe, îcar dibêjin: ‹Va ye xwera û serxweş, dostê bacgir* û gunehkaran. Lê şehrezayî bi kirinên xwe rast tê dîtin.›»Bajarên Bêbawerî 20Hingê Îsa dest pê kir li wan bajaran hilat*, ku di wan de gelek ji kerametên wî çêbûbûn. Çimkî wan tobe nekir.21«Wey li te Xorazînê! Wey li te Beytsaydayê! Eger ew kerametên ku li nav we hatin kirin, li Sûr* û Saydayê bihatana kirin, wanê ji zû ve di nav xirarî* û xweliyê de tobe bikira.22Lê ez ji we re dibêjim, di Roja Dawî de rewşa Sûr û Saydayê wê ji ya we çêtir be.23Û tu hey Kefernahûm! Ma tê heta bi ezmên bilind bibî? Na, tê heta bi diyarê* miriyan herî xwarê! Eger ew kerametên ku li nav te hatin kirin, li Sodomê* bihatana kirin, ewê heta îro li cihê xwe bima.[c] 24Lê ez ji we re dibêjim ku di Roja Dawî de rewşa Sodomê wê ji ya we çêtir be.»Mizgînî ji Westayiyan re 25Di wî wextî de Îsa got: «Ey Bavo, ez ji te re şikir dikim, Xudanê erd û ezmên! Çimkî te ev tiştên ha ji şehreza û zaneyan veşartin û ji zarokên biçûk re eşkere kirine.26Erê Bavo, çimkî li ba te ya bi dil ev bû.27«Her tişt ji aliyê Bavê min ve ji min re hat dayîn. Ji bilî Bav tu kes Kur nas nake û ji bilî Kur û yên ku Kur dixwaze Bav bi wan bide eşkerekirin, tu kes jî Bav nas nake.28«Werin ba min, ey hemû yên westayî û bargiran, ezê rihetiyê bidim we.29Nîrê min deynin ser stûyê xwe û ji min hîn bibin, çimkî ez nerm û ji dil nefsbiçûk im û hûnê rihetiyê ji bo canê xwe bibînin.30Çimkî nîrê min hêsanî û barê min sivik e.»
a.  11:10 Ji: Melaxî 3:1
b.  11:14 Melaxî 4:5
c.  11:23 Destpêkirin 19

Metta Beşê 10 Metta Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 12 Pirsa Roja Şemiyê 1Di wî wextî de Îsa rojeke* Şemiyê di nav dexlan re derbas dibû. Şagirtên wî birçî bûbûn û dest pê kirin, simbil çinîn û xwarin.2Gava ku Fêrisiyan* ev yek dît, wan ji wî re got: «Binêre! Şagirtên te tiştê ku roja* Şemiyê nabe dikin.»3Îsa li wan vegerand û got: «Ma we nexwendiye ku Dawid* çi kir, gava ew û yên pê re birçî bûn?4Ew ket Mala* Xwedê, wî û yên bi wî re nanê* pêşberiyê xwarin, ku ji bo wî û yên bi wî re çênedibû, lê bi tenê ji bo kahînan* bû.[a] 5Ma we di Şerîetê de nexwendiye ku kahîn* di rojên* Şemiyan de, di Perestgehê* de roja Şemiyê xera dikin û dîsa jî bêsûc in?6Lê ez ji we re dibêjim yekî ji Perestgehê mezintir li vir e.7Eger we mana vê gotina ‹Ez rehmê dixwazim, ne goriyê*› bizaniya, weyê yên bêsûc sûcdar dernexistana.[b] 8Çimkî Kurê* Mirov Xudanê roja Şemiyê ye.»Qenckirina Mirovekî Desthişkbûyî 9Îsa ji wê derê rabû, çû kinîşta wan.10Li wir mirovek hebû, ku destê wî hişkbûyî bû. Ji bo ku Îsa sûcdar bikin, wan jê pirsî: «Ma cayîz e ku mirov roja* Şemiyê nexweşan qenc bike?»11Îsa ji wan re got: «Ma kî ji we ku miyeke wî hebe û roja Şemiyê bikeve çalê, ew wê nagire û dernaxe?12Lê mirov hê çiqas ji miyê hêjatir e! Loma roja Şemiyê qencîkirin dibe.»13Piştre Îsa ji zilam re got: «Destê xwe dirêj bike.» Wî jî dirêj kir û wek destê din qenc bû.14Lê Fêrisî derketin derve û bi hev şêwirîn ku ewê çawa Îsa bidin kuştin.Xulamê Xwedê Yê Bijare 15Ji ber ku Îsa bi vê yekê dizanibû, xwe ji wir da aliyekî. Elaleteke mezin li pey wî çûn û wî hemû nexweşên wan qenc kirin.16Wî li wan hişk emir kir ku nebêjin ew kî ye.17Da ku ew peyva ku bi devê Îşaya pêxember hatibû gotin bê cih:18«Va ye xulamê min ê ku min bijartiye,Yê ku ez jê hez dikim û bi dilê min e.Ezê Ruhê xwe deynim ser wîÛ ewê edaletê bi miletan bide zanîn.19Ew pev naçe û naqîreÛ tu kes dengê wî li kuçeyan nabihîze.20Çîtikê perçiqandî naşkêne,Û fitîla ku dû dike natemirîne,Heta ku edaletê bigihîne serketinê.21Û milet wê hêviya xwe bi navê wî ve girêdin.»[c] Îsa Cinan Derdixe 22Hingê wan yekî cinoyiyê kor û lal anî ba Îsa û wî ew qenc kir, êdî hem peyivî û hem jî dît.23Tevahiya elaletê şaşmayî ma û gotin: «Gelo Kurê* Dawid ev e?»24Lê gava ku Fêrisiyan ev bihîst, wan got: «Ev mirov bi destê mîrê cinan Belzebûl*, cinan derdixe.»25Îsa bi fikrên wan dizanibû û ji wan re got: «Her padîşahiya ku di nav wê de dubendî hebe wêran dibe û her bajar an mala ku di nav wê de dubendî hebe, namîne.26Eger Îblîs* Îblîs derxe, di nav wî de dubendî heye. Êdî padîşahiya wî wê çawa bimîne?27Eger ez bi Belzebûl cinan derxim, ma kurên we wan bi kê derdixin? Ji ber vê yekê ewê bibin dadgerên* we.28Îcar, eger ez bi Ruhê* Xwedê cinan derdixim, hingê Padîşahiya* Xwedê gihîştiye we.29Nexwe çawa yek dikare bikeve mala mêrxasekî û tiştên wî talan bike? Eger pêşî wî girêde, hingê dikare mala wî talan bike.30«Yê ku ne bi min re ye, li hember min e û yê ku bi min re nacivîne, belav dike.31Ji bo vê yekê ez ji we re dibêjim, her çêr* û guneh wê li mirovan bê bihûrtin, lê li wê çêrkirina ku li Ruhê* Pîroz tê kirin nayê bihûrtin.32Kî ku li dijî Kurê Mirov gotinekê bêje wê li wî bê bihûrtin, lê kî ku li dijî Ruhê Pîroz gotinekê bêje ne li vê dinyayê û ne jî li dinya ku bê, li wî nayê bihûrtin.Dar û Berê Darê 33«An darê qenc bikin, wê berê wê qenc be, an jî darê xerab bikin, wê berê wê xerab be. Çimkî dar ji berê xwe tê naskirin.34Hey nifşê* koremaran! Hûn bi xwe xerab in, çawa hûnê bikarin tiştên qenc bêjin? Çimkî dev ji tijebûna dil dibêje.35Mirovê qenc ji xezîna dilê xwe ya qenc tiştên qenc derdixe, lê mirovê xerab ji xezîna dilê xwe ya xerab tiştên xerab derdixe.36Lê ez ji we re dibêjim, mirov wê ji bo her peyva pûç a ku bêje, di Roja Dawî de hesab bide.37Çimkî tê bi peyvên* xwe bêsûc û bi peyvên xwe sûcdar bêyî derxistin.»Nîşana Ûnis 38Hingê ji Fêrisî û Şerîetzanan hinekan ji wî re got: «Mamoste, em dixwazin ku nîşanekê ji te bibînin.»39Lê Îsa bersîva wan da û got: «Nifşê xerab û zînakar li nîşanekê digere, lê ji nîşana Ûnis* pêxember pê ve, nîşaneke din jê re nayê dayîn.40Çawa ku ‹Ûnis sê roj û sê şevan di zikê masiyê mezin de ma›, wusa jî Kurê Mirov wê sê roj û sê şevan di dilê erdê de bimîne.[d] 41Di Roja Dawî de xelkê Nînewê wê bi vî nifşî re rabe û wî sûcdar derxe. Çimkî wan bi danezana Ûnis tobe kir û va ye, yekî ji Ûnis mezintir li vir e.42Şahbanûya* Başûr wê di Roja Dawî de bi vî nifşî re rabe û wî sûcdar derxe. Çimkî ew ji wî kujê dinyayê hat, da ku guhdariya şehrezayiya Silêman* bike û va ye, yekî ji Silêman mezintir li vir e.[e] Vegerîna Ruhê Xerab 43«Çaxê ku ruhê nepak ji mirov derdikeve, ew di cihên bêav re derbas dibe, ku li rihetiyê bigere, lê nabîne.44Hingê ew dibêje: ‹Ezê vegerim mala xwe ya ku ez jê derketime.› Îcar tê û dibîne ku ew vala, maliştî û xemilandî ye.45Hingê ew diçe, heft cinên din ên ji xwe hê xerabtir tîne ba xwe û dikevinê û li wê derê rûdinin. Êdî halê wî mirovî yê dawî ji yê pêşî xerabtir dibe. Wê weha bê ser vî nifşê xerab jî.»Dê û Birayên Îsa 46Hê ku Îsa ji elaletê re dipeyivî, dê û birayên wî li derve rawestan, xwestin ku bi wî re bipeyivin.47Yekî jê re got: «Va ye, diya te û birayên te li derve ne û dixwazin ku bi te re bipeyivin.»48Îsa li wî vegerand û got: «Diya min kî ye û birayên min kî ne?»49Bi destê xwe şagirtên xwe nîşan da û got: «Va ne, diya min û birayên min.50Çimkî kî ku daxwaza Bavê min ê li ezmanan bike, birayê min, xwişka min û diya min ew e.»
a.  12:4 Qanûna Kahîntiyê 24:9; Samûêl I, 21:1-6
b.  12:7 Ji: Hoşêya 6:6
c.  12:18-21 Ji: Îşaya 42:1-4
d.  12:40 Ji: Ûnis 1:17
e.  12:42 Padîşah I, 10:1-13. Ew şahbanûya ji Şeba (li başûrê Erebistanê) hatibû ba Silêman padîşah.

Metta Beşê 11 Metta Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 13 Mesela Erdê Qenc û Neqenc 1Wê rojê Îsa ji mal derket û li perê golê rûnişt.2Elaleteke wusa mezin li dora wî civiya ku ew li qeyikekê siwar bû û rûnişt. Hingê tevahiya elaletê li qerax rawesta.3Îcar Îsa bi meselan ji wan re li ser gelek tiştan peyivî û got: «Cotkar derket ku tov biçîne.4Gava ku wî tov direşand, hinek jê ket tenişta rê, teyr hatin û ew xwarin.5Hinek ket ser erdê kevirî yê ku axa wî kêm bû û ji ber ku ax ne kûr bû, ew zû şîn bû.6Lê çaxê ku roj hilat* ew kizirî û ji ber ku rayên* wî tunebûn, hişk bû.7Hinekî din ket nav stiriyan, stirî mezin bûn û ew fetisandin.8Û hinek ket ser erdekî qenc, hinekan sed, hinekan şêst û hinekan jî sî qat ber dan.9Yê ku guhên wî hene bila bibihîze.»Armanca Meselan 10Îcar şagirt hatin ba Îsa û jê pirsîn: «Tu çima bi wan re bi meselan dipeyivî?»11Wî li wan vegerand û got: «Zanîna sirên Padîşahiya Ezmanan ji we re hatiye dayîn, lê ji wan re nehatiye dayîn.12Çimkî bi kê re hebe, wê bêtir ji wî re bê dayîn û jê re zêde bibe. Lê bi kê re tunebe, tiştê ku pê re heye jî wê jê bê standin.13Ji ber vê yekê ez ji wan re bi meselan dibêjim: Ew dibînin, lê nabînin, ew dibihîzin, lê nabihîzin û fêm nakin.14Li ser wan, ev pêxemberîtiya Îşaya tê cih ku dibêje:‹Hûn çiqas bibihîzin jî, hûn tu caran fêm nakin,Hûn çiqas bibînin jî, hûn tu caran tênagihîjin.15Çimkî dilê vî gelî hişk bûye,Guhên wan giran bûneÛ wan çavên xwe girtine.Nebe ku ew bi çavên xwe bibîninÛ bi guhên xwe bibihîzinÛ bi dilê xwe fêm bikinÛ vegerin ku ez wan qenc bikim.›[a] 16«Lê xwezî bi çavên we, çimkî ew dibînin; xwezî bi guhên we, çimkî ew dibihîzin.17Bi rastî ez ji we re dibêjim, gelek pêxember û mirovên rast, dixwestin van tiştên ku hûn dibînin bibînin, lê nedîtin. Dixwestin van tiştên ku hûn dibihîzin bibihîzin, lê nebihîstin.Şîrovekirina Mesela Erdê Qenc û Neqenc 18«De îcar guhdariya mesela yê cotkar bikin:19Her kesê ku peyva li ser Padîşahiyê dibihîze û fêm nake, Yê Xerab tê û tiştê ku di dilê wî de hatiye çandin direvîne. Tovê ku ketiye tenişta rê ev e.[b] 20Ewê ku li ser erdê kevirî hatiye çandin jî, ew e ku peyvê dibihîze û di cih de bi şahî wê qebûl dike.21Lê ji ber ku rayê* wî tune, tenê demeke kurt dimîne. Gava ku ji bo peyvê cefa û tengahiyê dikişîne, ew zû ji rê derdikeve.22Ewê ku di nav stiriyan de hatiye çandin jî, ew e ku peyvê dibihîze, lê xemên vê dinyayê û xapandina dewlemendiyê peyvê difetisînin û peyv bêber dimîne.23Lê ewê ku li erdê qenc hatiye çandin, ew e ku peyvê dibihîze û wê fêm dike. Ew jî ber dide. Hinek jê sed, hinek jê şêst, hinek jî sî qat ber dide.Mesela Genim û Zîwanê 24Îsa meseleyeke din ji wan re got: «Padîşahiya Ezmanan dimîne vê yekê: Zilamekî tovê qenc li erdê xwe çand.25Lê çaxê ku her kes di xew de bû, dijminê wî hat, di nav genim de zîwan çand û çû.26Çaxê ku genim gihîşt û ber da, hingê zîwan jî xuya bû.27Xulamên malxwê malê hatin û gotin: ‹Ezbenî, ma te tovê qenc di zeviya xwe de neçand? Îcar ev zîwan ji ku derê çêbû?›28Wî ji wan re got: ‹Dijminekî ev yek kiriye.› Xulaman jî jê pirsî: ‹Tu dixwazî ku em herin û wan aşêf bikin?›29Wî got: ‹Na, çimkî çaxê ku hûn aşêfa zîwanê bikin, dibe ku hûn genim jî pê re hilkin.30Bihêlin, bila herdu bi hev re mezin bibin, heta dema dirûnê. Wî çaxî ezê ji paleyan re bêjim: Pêşî zîwanê berhev bikin û ji bo şewitandinê bikin gurz, piştre genim berhev bikin û bînin bixin embara min.›»Liba Xerdelê û Hevîrtirşk 31Îsa meseleyeke din ji wan re got: «Padîşahiya Ezmanan dimîne vê yekê: Zilamekî rahişt libeke xerdelê û ew di zeviya xwe de çand.32Ew liba ku ji hemû tovan biçûktir e, dîsa jî gava ku ew mezin dibe, ji pincaran mezintir e û dibe dar. Wusa ku teyrên ezmanan tên û li ser çiqilên wê bi cih dibin.»33Wî meseleyeke din jî ji wan re got: «Padîşahiya Ezmanan dimîne hevîrtirşkê ku jinekê ew hilda û xist nav sê çap* ar, heta hemû tirş bû.»[c] 34Îsa ev tiştên ha hemû bi meselan ji elaletê re gotin û bê mesele wî tu tişt ji wan re nedigot.35Ev çêbû, da ku ew peyva ku bi devê pêxember hatibû gotin, bê cih:«Ezê bi meselan devê xwe vekimÛ ezê tiştên ku ji damezrandina dinyayê vir ve veşartî mane eşkere bikim.»[d] Şîrovekirina Mesela Zîwanê 36Hingê Îsa elalet hişt û çû mal. Şagirtên wî hatin balê û jê re gotin: «Mana mesela zîwana zeviyê ji me re bêje.»37Wî bersîva wan da û got: «Yê ku tovê qenc diçîne Kurê Mirov e.38Zevî dinya ye û tovê qenc jî zarokên Padîşahiyê ne. Zîwan zarokên Yê Xerab in39û dijminê ku ew çandiye jî Îblîs* e. Dirûn dawiya dinyayê ye û pale jî milyaket in.40Îcar çawa ku zîwan tê berhevkirin û di nav êgir de tê şewitandin, di dawiya dinyayê de jî wê wusa bibe.41Kurê Mirov wê milyaketên xwe bişîne û ewê her tiştên ku mirov ji rê derdixin û yên ku neheqiyê dikin ji Padîşahiya wî bicivînin.42Ewê wan bavêjin nav firna dadayî û li wir wê bibe girîn û qirçîna diranan.43Hingê yên rast wê di Padîşahiya Bavê xwe de wek rojê şewq bidin. Yê ku guhên wî hene bila bibihîze.Xezîna Veşartî û Durê Giranbiha 44«Padîşahiya Ezmanan dimîne vê yekê: Di nav zeviyekê de xezîneke veşartî hebû. Zilamekî ew dît, dîsa ew veşart, bi şahî çû, hemû hebûna xwe firot û ew zevî kirrî.45«Dîsa Padîşahiya Ezmanan dimîne vê yekê: Bazirganek li durên spehî digeriya.46Gava ku wî durekî gelek giranbiha dît, çû hemû hebûna xwe firot û ew kirrî.Mesela Torê 47«Dîsa Padîşahiya Ezmanan dimîne vê yekê: Tora ku her cûreyê masiyan dicivîne, tê avêtin nav deryayê.48Gava ku ew tije dibe, masîgir wê dikişînin qerêx. Hingê ew rûdinin, yên qenc dixin selikan û yên neqenc jî davêjin.49Di dawiya dinyayê de wê weha bibe. Milyaket wê bên û wê xeraban ji nav rastan veqetînin50û wan bavêjin firna dadayî. Li wir wê bibe girîn û qirçîna diranan.»51Îsa ji wan pirsî: «Ma we ev tiştên ha hemû fêm kirin?» Wan got: «Erê.»52Hingê wî ji wan re got: «Ji ber vê yekê her Şerîetzanê ku li ser Padîşahiya Ezmanan hatiye perwerdekirin, mîna malxwê malê ye ku ji xezîna xwe tiştên nû û kevin derdixe.»Îsa li Bajarê Xwe Nisretê Tê Redkirin 53Piştî ku Îsa ev mesele xilas kirin, ji wê derê veqetiya.54Ew hat bajarê xwe û wî xelk di kinîşta wan de hîn kir, wusa ku ew gelek şaş man û wan got: «Ev keramet û şehrezayiya wî ji ku derê ne?55Ma ev ne kurê xerat e? Ma navê diya wî ne Meryem* e? Ma Aqûb, Ûsiv, Şimûn û Cihûda ne birayên wî ne?56Ma hemû xwişkên wî ne di nav me de ne? Vî mirovî ev hemû tişt ji ku derê anîn?»57Û bi vî awayî ew ji wî enirîn. Lê Îsa ji wan re got: «Pêxemberek ji bajarê xwe û ji mala xwe pê ve, li tu cihê din ne bê siyanet* e.»58Û ji ber bêbaweriya wan wî li wê derê gelek keramet nekirin.
a.  13:14-15 Ji: Îşaya 6:9-10
b.  13:19 «Yê Xerab», yanî «Îblîs».
c.  13:33 Sê çap ar, di wê demê de kêm û zêde 25 kîlo bû.
d.  13:35 Ji: Zebûr 78:2

Metta Beşê 12 Metta Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 14 Kuştina Yûhennayê Imadkar 1Di wî wextî de Mîr Hêrodês* nav û dengê Îsa bihîst2û ji xulamên xwe re got: «Ev Yûhennayê* imadkar e, ji nav miriyan rabûye. Ji ber vê yekê ev karên hêzdar bi destê wî tên kirin.»3Çimkî Hêrodês ji ber Hêrodiya jina birayê xwe Filîpos, Yûhenna girtibû û ew avêtibû zîndanê.4Ji ber ku Yûhenna ji wî re digot: «Nabe ku tu jinbira xwe bînî.»5Loma Hêrodês dixwest ku wî bikuje, lê ji xelkê ditirsiya. Çimkî wan ew pêxember hesab dikirin.6Îcar di rojbûyîna Hêrodês de keça Hêrodiyayê li ber vexwendiyan reqisî. Ev yek li Hêrodês gelek xweş hat7û wî soz da û sond xwar ku keçik her çi jê bixwaze, ewê bide wê.8Keçika ku ji aliyê diya xwe ve hatibû şîretkirin, ji Hêrodês re got: «Serê Yûhennayê* imadkar, li vir li ser sêniyekê bide min.»9Padîşah xemgirtî bû, lê ji ber sonda xwe û ji ber ên ku bi wî re li ser sifrê rûniştibûn, wî emir kir ku daxwaza wê bê cih.10Wî şand û di zîndanê de serê Yûhennayê imadkar da jêkirin.11Serê wî li ser sêniyekê anîn û dan keçikê. Wê jî ew ji diya xwe re bir.12Hingê şagirtên Yûhenna hatin, cesedê wî birin û ew veşartin. Paşê çûn û ji Îsa re gotin.Îsa Pênc Hezar Mirov Têr Dike 13Gava Îsa ev yek bihîst, ji wê derê bi serê xwe ket qeyikekê û xwe da cihekî bêpêjin. Lê gava elaletê ev yek bihîst, bi peyatî ji bajaran li pey wî çûn.14Çaxê Îsa derket bejê, wî elaleteke mezin dît û dilê wî bi wan şewitî û nexweşên wan qenc kirin.15Dema ku bû êvar, şagirtên wî hatin ba wî û jê re gotin: «Ev der cihekî bêpêjin e û wext jî êdî dereng e. Destûra elaletê bide, da ku herin gundan û ji xwe re xwarinê bikirrin.»16Lê Îsa ji wan re got: «Ne hewce ye ku ew herin. Hûn xwarinê bidin wan!»17Şagirtan bersîv da û gotin: «Li vir bi tenê pênc nan û du masiyên me hene.»18Wî got: «Wan bînin vir ba min.»19Û wî emir li hemû elaletê kir ku li ser giyê rûnin. Hingê wî her pênc nan û herdu masî hildan, li ezmên nêrî, şikir kir û nan şikandin. Wî ew dan şagirtên xwe û şagirtan jî ew li xelkê belav kirin.20Hemûyan xwar û têr bûn. Wan diwanzdeh selik pariyên ku zêde mabûn dan hev.21Hejmara yên ku xwarin, ji bilî jin û zarokan, li dora pênc hezar mêr bû.Îsa li ser Avê Rêve Diçe 22Gava ku Îsa elalet verê dikir, wî zû pêştûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê bibin.23Piştî ku wî elalet verê kir, hingê bi serê xwe hilkişiya çiyê, da ku dua bike. Dema ku bû êvar, ew li wir bi tenê bû.24Di wê navê de qeyik ji bejê gelek dûr ketibû û ber pêlan diket, çimkî ba ji hember wan ve dihat.25Nêzîkî berbanga sibehê Îsa li ser golê rêve çû û nêzîkî şagirtan bû.26Gava wan dît ku ew li ser golê rêve diçe, bizdiyan û ji tirsan kirin qîrîn û gotin: «Ev xeyalet e!»27Lê Îsa di cih de bi wan re peyivî û got: «Bi zirav bin! Ez im. Netirsin!»28Petrûs lê vegerand û got: «Ya Xudan, eger tu yî, emir bide ku ez li ser avê bêm ba te.»29Wî got: «Were!» Hingê Petrûs jî ji qeyikê peya bû, li ser avê rêve çû û ber bi Îsa ve hat.30Lê çaxê dît ku bager xurt bû, tirsiya û xewirî* nav avê, qîriya û got: «Ya Xudan, min xilas bike!»31Îsa di cih de destê xwe dirêj kir, ew girt û jê re got: «Ey kêmîmano! Tu çima dudilî bûyî?»32Dema ku ew hilkişiyan qeyikê, ba rawesta.33Hingê yên ku di qeyikê de bûn, perizîn* wî û gotin: «Bi rastî tu Kurê* Xwedê yî.»Îsa li Cênîsartê Nexweşan Qenc Dike 34Gava ew derbasî aliyê din bûn, ketin bejê û hatin bajarê Cênîsartê*.35Çaxê mirovên wî cihî Îsa nas kirin, wan xeber şand wan der û doran û xelkê hemû nexweşên xwe anîn ba wî36û ji bo ku destê xwe li rêşiyên* kirasê wî bidin lava dikirin. Hemû yên ku destê xwe lê dan qenc bûn.
Metta Beşê 13 Metta Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 15 Adetên Bav û Kalan 1Hingê ji Orşelîmê* hinek Fêrisî û Şerîetzan hatin ba Îsa û jê pirsîn:2«Ma çima şagirtên te adetên bav û kalan dişikênin? Beriya xwarinê ew destên xwe naşon!»3Îsa li wan vegerand û got: «Îcar hûn jî çima ji bo adetên xwe emrê Xwedê dişikênin?4Çimkî Xwedê gotiye: ‹Qedrê dê û bavê xwe bigire›[a]  û ‹Yê ku tiştê xerab ji dê û bavê xwe re bêje, divê bê kuştin.›[b] 5Lê hûn dibêjin: ‹Eger yek ji dê an jî ji bavê xwe re bêje: Ew alîkariya ku wê ji min bigihîşta te, ji Xwedê re hatiye dayîn,6êdî ew ne mecbûr e ku qedrê bavê xwe bigire.› Bi vî awayî we ji bo adetên xwe peyva Xwedê rakir.7Hey durûno! Îşaya li ser we rast pêxemberîtî kiriye:8‹Ev gel bi devê xwe rûmetê dide minLê dilê wan ji min dûr e.9Bi pûçîtî diperizin min,Di hîndariya xwe de,Emrên mirovan hîn dikin.› »[c] Tiştên ku Mirov Murdar Dikin 10Îsa elalet gazî ba xwe kir û ji wan re got: «Guh bidinê û fêm bikin.11Tiştê ku di dev re diçe hundirê mirov, wî murdar neke, lê tiştê ji dev dertê, ew mirov murdar* dike.»12Hingê şagirt nêzîkî wî bûn û jê pirsîn: «Ma tu dizanî gava ku Fêrisiyan ev bihîst, enirîn?»13Îsa li wan vegerand: «Her şitilê ku Bavê min ê li ezmanan neçandiye, ewê ji ra* ve bê rakirin.14Dev ji wan berdin! Ew kor in, rêberên koran in. Eger kor rêberiya yê kor bike, herdu jî wê bikevin çalê.»15Hingê Petrûs jê re got: «Mana vê meselê ji me re bêje.»16Îsa ji wan pirsî: «Ma hûn jî hê fêmkor in?17Ma hûn fêm nakin her tiştê ku dikeve dev, diçe zik û ji wê derê dertê derve?18Lê tiştên ku ji dev derdikevin, ji dil tên û ew mirov murdar* dikin.19Çimkî fikrên xerab, kuştin, zîna, fuhûşî, dizî, şahidiya derewîn û çêr* ji dil dertên.20Tiştên ku mirov murdar dikin ev in, lê xwarina bi destê neşuştî mirov murdar nake.»Baweriya Jinika Kenanî 21Îsa ji wê derê derket û xwe da aliyê herêma Sûr* û Saydayê.22Jineke Kenanî ya* ku ji wê herêmê bû hat ba wî, gazî kir û got: «Ya Xudan, Kurê* Dawid, li min were rehmê! Keça min ji destê cinan êşeke mezin dikişîne.»23Lê wî tu peyv jê re negot. Hingê şagirtên wî nêzîkî wî bûn û hêvî kirin: «Wê bişîne bila here, çimkî li pey me tê, dike qîrîn.»24Îsa bersîv da û got: «Ez tenê ji bo miyên windabûyî yên mala Îsraêl hatime şandin.»25Lê jinik nêzîk bû, xwe avêt lingên wî û got: «Ya Xudan, alîkariya min bike!»26Wî lê vegerand û got: «Ne rast e ku mirov nanê zarokan bistîne û bavêje ber kûçikan.»27Wê got: «Erê ya Xudan, lê kûçik jî hûrikên ku ji ber xwediyên wan dikevin erdê, dixwin.»28Hingê Îsa got: «Ya sitiyê, baweriya* te xurt e! Bila wek ku tu dixwazî ji te re bibe.» Ji wê gavê ve keça wê qenc bû.Îsa Gelek Mirovan Qenc Dike 29Îsa ji wê derê derket û hat ber Gola Celîlê. Ew hilkişiya çiyayekî û li wir rûnişt.30Elaleteke mezin hat ba wî. Bi xwe re şil û şeht*, kor, seqet, kerr û lal û gelek nexweşên din anîn û ew li ber lingên wî dirêj kirin û wî ew qenc kirin.31Gava ku elaletê dît lal dipeyivin, seqet sax dibin, şil û şeht rêve diçin û kor dibînin, şaş man û pesnê Xwedayê Îsraêl dan.Îsa Çar Hezar Mirovan Têr Dike 32Îsa şagirtên xwe gazî ba xwe kirin û got: «Dilê min bi vê elaletê dişewite, ev sê roj e ku ew bi min re ne û tiştekî wan tune ku ew bixwin. Ez naxwazim ku wan birçî bişînim, da ku di rê de dilê wan nebihûre!»33Hingê şagirtên wî bersîv dan: «Li vê çolê emê ji ku derê evqas nan bînin ku vê elaletê têr bikin?»34Îsa ji wan pirsî: «Ma çend nanên we hene?» Wan got: «Heft nan û çend masiyên me yên biçûk hene.»35Wî li elaletê emir kir ku li erdê rûnin.36Hingê wî heft nan û masî hildan, şikir kir, ew şikandin, dan şagirtan û wan jî dan elaletê.37Hemûyan xwar û ew têr bûn. Piştre wan heft selik pariyên bermayî dan hev.38Hejmara yên ku xwaribûn jî, ji bilî jin û zarokan çar hezar mêr bû.39Piştî ku Îsa elalet verê kir, li qeyikê siwar bû û çû herêma Megedanê.
a.  15:4 Ji: Derketin 20:12; Dubarekirina Şerîetê 5:16
b.  15:4 Ji: Derketin 21:17
c.  15:8-9 Ji: Îşaya 29:13

Metta Beşê 14 Metta Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 16 Daxwaza Dîtina Nîşanekê 1Hingê Fêrisî û Sadûqî* hatin ba Îsa û ji bo ku wî biceribînin, jê xwestin ku ji ezmên nîşanekê raberî wan bike.2Wî li wan vegerand û got: «Gava ku dibe êvar, hûn dibêjin ‹Hewa wê xweş be, çimkî ezman sor e!›3Îcar serê sibê hûn dibêjin: ‹Îro hewa wê nexweş be, çimkî ezman sor e û ewr belek in.› Hûn li ezmên dinêrin û dizanin ku hewa wê çawa be; ma hûn nîşanên deman fêm nakin?4Nifşê* xerab û zînakar li nîşanekê digere, lê ji nîşana Ûnis* pêxember pê ve, nîşanek jê re nayê dayîn.» Îsa ew hiştin û çû.Hevîrtirşkê Fêrisî û Sadûqiyan 5Gava ku şagirt derbasî aliyê din ê golê bûn, ji bîr kirin ku bi xwe re nên bibin.6Îsa ji wan re got: «Hay ji xwe hebin û xwe ji hevîrtirşkê Fêrisî û Sadûqiyan biparêzin.»7Şagirt di nav xwe de peyivîn û gotin: «Ji ber ku me nan bi xwe re neaniye weha dibêje.»8Îsa dizanibû ku ew çi dibêjin, îcar wî got: «Ey kêmîmanno! Ji ber ku nanê we tune hûn çima di nav xwe de dipeyivin?9Ma hûn hê jî fêm nakin? Ma nayê bîra we ku çawa pênc nanan pênc hezar mirov têr kirin û we çend selik dan hev?10Û çawa heft nanan çar hezar mirov têr kirin û we çend selik jî dan hev?11Ma çawa hûn fêm nakin ku ez ne li ser nên ji we re dibêjim? Lê li hember hevîrtirşkê Fêrisî û Sadûqiyan hay ji xwe hebin.»12Hingê wan fêm kir ku ew nabêje li hember hevîrtirşkê nên hay ji xwe hebin, lê ji hînkirina Fêrisî û Sadûqiyan xwe biparêzin.Şahidiya Petrûs a li ser Îsa 13Gava Îsa hat herêma Qeyseriya Filîpos, wî ji şagirtên xwe pirsî: «Li gor gotina xelkê Kurê* Mirov kî ye?»14Wan lê vegerand û gotin: «Hinek dibêjin Yûhennayê* imadkar, hinek dibêjin Êlyas* û hinekên din jî dibêjin Yêremya* an jî yek ji pêxemberan* e.»15Îsa ji wan re got: «Lê hûn çi dibêjin? Bi ya we ez kî me?»16Şimûn-Petrûs bersîv da û got: «Tu Mesîh* î, Kurê* wî Xwedayê jîndar î.»17Îsa lê vegerand û got: «Xwezî bi te, ey Şimûnê kurê Ûnis, çimkî yê ku ev ji te re vekiriye ne xwîn û goşt e, lê Bavê min ê li ezmanan e.[a] 18Û ez ji te re dibêjim: Tu Petrûs* î û ezê li ser vê latê Civîna* xwe ava bikim. Hêza diyarê* miriyan nikare wê bindest bike.[b] 19Ezê mifta Padîşahiya Ezmanan bidim te, tu her çi li ser erdê girêdî, ewê li ezmanan jî bê girêdan û tu her çi li ser erdê vekî, ewê li ezmanan jî bê vekirin.»20Hingê wî li şagirtên xwe emir kir ku ji kesî re nebêjin ew Mesîh e.Îsa ji pêşî ve li ser Mirin û Rabûna Xwe Dibêje 21Ji hingê ve Îsa dest pê kir nîşanî şagirtên xwe da, ku divê ew here Orşelîmê û ji destê rihspî, serekên kahînan* û Şerîetzanan gelek cefayê bikişîne, bê kuştin û roja sisiyan rabe.22Petrûs ew kişand aliyekî, lê hilat û got: «Ev ji te dûr be, ya Xudan! Ev tişt tu caran bi te nayê!»23Lê Îsa zivirî û ji Petrûs re got: «Xwe bide pey min, Îblîs! Tu ji min re dibî asteng; çimkî tu ne tiştên xwedayî*, lê tiştên mirovî difikirî.»24Hingê Îsa ji şagirtên xwe re got: «Eger yek bixwaze li pey min bê, bila xwe înkar bike, rahêje xaça xwe û li pey min bê.25Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min de winda bike, ewê wê bibîne.26Mirovek hemû dinyayê bi dest bixe jî, lê jiyana xwe winda bike, çi feyda wî heye? An dikare çi di ber jiyana xwe de bide?27Çimkî Kurê Mirov wê bi rûmeta Bavê xwe ve, tevî milyaketên xwe bê û hingê wê li gor kirinên her kesî bide wî.[c] 28Bi rastî ez ji we re dibêjim, hin ji van kesên ku li vir radiwestin, heta ku nebînin Kurê Mirov di Padîşahiya xwe de tê, ew mirinê qet tam nakin.»
a.  16:17 Bi Yewnanî «kurê Yona» nivîsî ye. «Yona» bi zimanê Aramî* ye; ji bo vê bi Kurdî «Ûnis» tê gotin. Li vir ev nav kurtvebirrîna «Yûhenna» ye.
b.  16:18 Mana navê «Petrûs» bi zimanê Yewnanî ev e: «Lat» an «kevir».
c.  16:27 Zebûr 62:12

Metta Beşê 15 Metta Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 17 Dîtina Îsa Diguhere 1Piştî şeş rojan Îsa Petrûs, Aqûb û birayê wî Yûhenna bi xwe re birin û ew bi serê xwe derxistin çiyayekî bilind.2Li wir, li ber wan dîtina wî hat guhertin. Rûyê wî wek rojê şewq da û cilên wî wek ronahiyê çîlspî bûn.3Ji nişkê ve Mûsa* û Êlyas* li wan xuya bûn û bi Îsa re peyivîn.4Petrûs ji Îsa re got: «Ya Xudan, qenc e ku em li vir in! Eger tu bixwazî, ezê li vir sê holikan çêkim. Yekê ji te re, yekê ji Mûsa re û yekê jî ji Êlyas re.»5Hê ew dipeyivî, ewrekî ronahîdar li ser wan kir sî û dengek ji ewr hat û got: «Ev e Kurê min ê delal. Dilê min bi wî xweş e. Guhdariya wî bikin!»6Gava şagirtan ev bihîst, ji tirsan deverû ketin erdê.7Lê Îsa hat, destê xwe li wan da û got: «Rabin, netirsin!»8Gava şagirtan çavên xwe hildan, wan ji Îsa pê ve tu kesî din nedît.9Çaxê ji çiyê dihatin xwarê, Îsa li wan emir kir û got: «Heta ku Kurê Mirov ji nav miriyan ranebe, tiştên ku we dîtin, ji kesî re nebêjin.»10Şagirtan ji wî pirsî û gotin: «Nexwe çima Şerîetzan dibêjin, divê pêşî Êlyas bê?»[a] 11Îsa li wan vegerand û got: «Bi rastî, Êlyas tê û her tiştî sererast dike.12Lê ez ji we re dibêjim, ji xwe Êlyas hatiye û wan ew nas nekir. Lê çi ku dilê wan xwest bi wî kirin. Bi vî awayî wê Kurê Mirov jî ji destê wan cefayê bikişîne.»13Hingê şagirtan fêm kir ku ew ji wan re li ser Yûhennayê imadkar dibêje.Îsa Zarokekî Cinoyî Qenc Dike 14Çaxê hatin ba elaletê, mirovek nêzîkî Îsa bû, li ber wî çû ser çokan15û got: «Ya Xudan, li kurê min were rehmê! Bi atiyê* dikeve û êşeke mezin dikişîne. Ew gelek caran dikeve nav êgir û nav avê.16Min ew anî ba şagirtên te, lê wan nikaribû wî qenc bikin.»17Îsa bersîv da û got: «Hey nifşê bêbawer û jirêderketî! Ezê heta kengê bi we re bim, heta kengê ezê li we sebir bikim? Wî bînin vir ba min.»18Îsa li cin hilat û ew jê derket. Ji wê gavê ve kurik qenc bû.19Hingê şagirt bi serê xwe hatin ba Îsa û jê pirsîn: «Çima me nikaribû em cin derxin?»20-21 Wî li wan vegerand: «Ji ber ku baweriya we kêm e. Bi rastî ez ji we re dibêjim, eger wek liba xerdelê baweriya we hebe, hûn ji vî çiyayî re bêjin: ‹Ji vir here wir›, ewê here. Tu tişt tune ku ji bo we çênebe.»[b] Îsa Careke Din li ser Mirin û Rabûna Xwe Dibêje 22Gava ku ew bi hev re li Celîlê* bûn, Îsa ji wan re got: «Hindik maye ku Kurê Mirov bidin destê mirovan.23Ewê wî bikujin û roja sisiyan ewê rabe.» Şagirt bi vê yekê gelek xemgîn bûn.Baca Perestgehê 24Çaxê ew gihîştin Kefernahûmê, bacgir* hatin ba Petrûs û jê pirsîn: «Ma Mamosteyê we baca Perestgehê* nade?»[c] 25Wî got: «Belê.»Dema Petrûs hat malê, pêşî Îsa ji wî re got: «Tu çawa dibînî, Şimûn? Padîşahên dinyayê bac û bêşê ji kê distînin? Ma ji kurên xwe an ji yên biyanî?»26Petrûs got: «Ji yên biyanî.» Hingê Îsa ji wî re got: «Nexwe kur serbest in.27Lê ji bo ku em dilê wan nehêlin, tu here golê û şewkê xwe bavêje. Masiyê ku pêşî hat, bigire, devê wî veke, tê zîvekî* mezin bibînî. Wî bibe, ji bo min û ji bo xwe bide wan.»
a.  17:10 Melaxî 4:5
b.  17:20 Di hin destnivîsaran de ev jî heye: «Lê cinên weha ji bilî dua û rojiyê bi tiştekî din dernakevin.»
c.  17:24 Derketin 30:13. Li gor Şerîeta Mûsa, baca Perestgehê dû zîv bûn.

Metta Beşê 16 Metta Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 18 Yê Mezin Kî Ye? 1Wê gavê şagirt hatin ba Îsa û jê pirsîn: «Di Padîşahiya Ezmanan de yê herî mezin kî ye?»2Wî gazî zarokekî kir, di nav wan de da rawestandin3û got: «Bi rastî ez ji we re dibêjim, heta ku hûn venegirin û nebin wek zarokan, hûn tu caran nakevin Padîşahiya Ezmanan.4Loma, kî xwe wek vî zarokî nizim bike, di Padîşahiya Ezmanan de yê herî mezin ew e.5Û kî ku zarokekî weha bi navê min qebûl bike, ew min qebûl dike.6Lê kî ku yekî ji van biçûkên ku bawerî bi min anîne ji rê derxe, ji bo wî çêtir e ku beraşekî mezin bi stûyê wî ve bê daleqandin û bikeve binê deryayê.Jirêderketin 7«Ji ber tiştên ku mirov ji rê derxin, wey li serê dinyayê! Nabe ku ev sedem neyên, lê belê wey li wî mirovê ku ew sedem bi destê wî bên.8Eger destê te an lingê te, te bixe guneh, wî jêke û ji xwe bavêje. Ji bo te çêtir e ku tu bê dest an bê ling bikevî jiyanê, ne ku tu bi herdu dest û bi herdu lingên xwe ve bêyî avêtin nav agirê herheyî.9Û eger çavê te, te bixe guneh, wî derxe û ji xwe bavêje. Ji bo te çêtir e ku tu bi çavekî bikevî jiyanê, ne ku bi herdu çavan ve tu bêyî avêtin nav agirê dojehê*.Mesela Miya Windabûyî 10-11 «Hay jê hebin, yekî ji van biçûkan kêm nebînin. Çimkî ez ji we re dibêjim ku milyaketên wan li ezmanan hergav li rûyê Bavê min ê li ezmanan dinêrin.[a] 12«Gelo hûn çawa dibînin? Eger sed miyên mirovekî hebin û yek ji wan riya xwe winda bike, ma ew not û nehan li çiyê nahêle û naçe li ya windabûyî nagere?13Û eger wê bibîne, bi rastî ez ji we re dibêjim, ewê ji wan not û nehên ku riya xwe winda nekirine bêtir bi wê şa bibe.14Bi vî awayî Bavê we yê li ezmanan jî naxwaze ku yek ji van biçûkan winda bibe.Birayê ku Gunehan Dike 15«Eger birayê te li hember te guneh bike, here û gava ku hûn herdu bi tenê ne, sûcê wî nîşanî wî bide. Eger ew guhdariya te bike, te birayê xwe kar kir.16Lê eger ew guhdariya te neke, kesek an du kesên din jî bi xwe re bibe, ‹da ku her gotin bi devê dido an sê şahidan rast derkeve.›[b] 17Lê eger ew nexwaze guhdariya wan jî bike, ji civîna* bawermendan re bêje. Îcar, eger ew nexwaze guhdariya civîna bawermendan jî bike, bila êdî ew ji bo te bibe wek yekî pûtperest û bacgir.18«Bi rastî ez ji we re dibêjim, hûn çi li ser rûyê erdê girêdin, ewê li ezmên jî bê girêdan. Û hûn çi li ser rûyê erdê vekin, ewê li ezmên jî bê vekirin.19Careke din bi rastî ez ji we re dibêjim, eger dido ji we li ser rûyê erdê, li ser her tiştê ku bixwazin, bibin yek, ewê ji aliyê Bavê min ê li ezmanan ve ji wan re çêbe.20Çimkî li ku derê dido an sisê bi navê min bên ba hev, li wir ez jî di nav wan de me.»Mesela Xulamê Bêrehm 21Hingê Petrûs hat ba Îsa û jê re got: «Ya Xudan, gava ku birayê min li hember min guneh bike, divê ez çend caran li wî bibihûrim? Ma heta heft caran?»22Îsa bersîva wî da: «Ez ji te re dibêjim, ne heta heft caran, lê heta heftê caran heft.[c] 23Çimkî Padîşahiya Ezmanan dimîne vê yekê: Padîşahek hebû ku xwest bi xulamên xwe re li hesab binêre.24Gava ku padîşah dest bi hesab kir, yekî ku bi deh hezar telant* deyndarê wî bû, anîn ba wî.[d] 25Ji ber ku nikaribû deynê xwe bide, axayê wî emir kir ku ew, jina wî, zarokên wî û hemû malê wî bên firotin û deynê wî bê dayîn.26Xulam xwe avêt ber lingên wî, jê lava kir û got: ‹Li min sebir bike, ezê hemû deynê xwe bidim.›27Dilê axa bi wî şewitî, ew berda û li deynê wî jî bihûrt.28«Lê gava ku xulam derket derve, wî hevalekî xwe yê xulam dît ku bi sed zîvî* deyndarê wî bû. Wî destê xwe avêt qirika wî û got: ‹Deynê min ê ku li te ye bide.›[e] 29Hevalê wî yê xulam xwe avêt ber lingên wî û jê lava kir û got: ‹Li min sebir bike, ezê deynê xwe bidim.›30Lê wî nexwest, çû û ew avêt zîndanê heta ku wî deynê xwe bide.31«Gava ku hevalên wî yên xulam ev yek dîtin, gelek xemgirtî bûn, rabûn çûn ba axayê xwe û hemû tiştên bûyî jê re gotin.32Hingê axa xulam gazî ba xwe kir û jê re got: ‹Hey xulamê xerab! Ji ber ku te ji min lava kir, ez li hemû deynê te bihûrîm.33Wek ku ez li te hatim rehmê, ma ne diviya ku tu jî li hevalê xwe yê xulam bihatayî rehmê?›34Axayê wî hêrs bû û ew da destê cefakeran, heta ku ew hemû deynê xwe bide.35«Eger her yek ji we ji dil li birayê xwe nebihûre, Bavê min ê li ezmên jî wê bi vî awayî li we bike.»
a.  18:10-11 Di hin destnivîsaran de ev jî heye: «Ji ber ku Kurê Mirov hat, da ku yê windabûyî xilas bike.»
b.  18:16 Ji: Dubarekirina Şerîetê 19:15
c.  18:22 Wusa jî tê fêmkirin: «lê heta heftê û heft caran».
d.  18:24 Qîmeta telantekê heqê palekî ji bo panzdeh sala zêdetir bû.
e.  18:28 Zîvek bi qasî heqê roja palekî bû.

Metta Beşê 17 Metta Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 19 Pirsa Jinberdanê 1Gava ku Îsa gotina xwe xilas kir, hingê ji Celîlê derket û derbasî herêma Cihûstanê ya aliyê din ê Çemê Urdunê bû.2Elaleteke mezin li pey wî çû û wî ew li wir qenc kirin.3Hinek ji Fêrisiyan ji bo ku wî biceribînin nêzîkî wî bûn û jê pirsîn: «Ma dibe ku bi her sedemî mêr jina xwe berde?»4Îsa bersîva wan da û got: «Ma we nexwendiye ku Afirandar di destpêkê de ew ‹nêr û mê afirandin›[a] 5û got: ‹Ji ber vê yekê mêr wê dê û bavê xwe berde, bi jina xwe re bibe yek û herdu jî wê bibin bedenek.›[b] 6Wusa ku êdî ew ne dido ne, lê bedenek in. Ji ber vê yekê yên ku Xwedê ew kirine yek, bila mirov wan ji hevdû veneqetînin.»7Hingê Fêrisiyan pirsî: «Nexwe çima Mûsa emir kir ku mêr ‹kaxeza jinberdanê bide jina xwe û wê berde›[c]  ?»8Îsa li wan vegerand û got: «Ji ber serhişkiya we Mûsa destûr da we ku hûn jinên xwe berdin. Lê di destpêkê de ne weha bû.9Ez ji we re dibêjim, kî ku ji zînayê pê ve bi sedemekî din jina xwe berde û yeke din bîne, zînayê dike.»[d] 10Şagirtên wî jê re gotin: «Eger rewşa navbera jin û mêr bi vî awayî ye, çêtir e ku nezewicin.»11Wî ji wan re got: «Her kes nikare vê gotinê qebûl bike, bi tenê yên ku ji wan re hatiye dayîn dikarin qebûl bikin.12Çimkî hin hene ji zikmakî ve nemêr in, hin hene ji aliyê mirovan ve tên nemêrkirin û hin jî hene ku di ber Padîşahiya Ezmanan de xwe nemêr dikin. Yê ku dikare vê qebûl bike, bila qebûl bike.»Îsa Zarokan Pîroz Dike 13Hingê zarok anîn ba Îsa, da ku destên xwe deyne ser wan û ji bo wan dua bike. Îcar şagirtan li yên ku ew anîn hilat.14Lê Îsa got: «Bihêlin, bila zarok bên ba min û pêşiya wan negirin, çimkî Padîşahiya Ezmanan ji yên weha re ye.»15Û wî destên xwe danîn ser wan û ji wê derê çû.Xortê Dewlemend li Jiyana Herheyî Digere 16Îcar mirovek nêzîkî Îsa bû û jê pirsî: «Mamoste, divê ez çi qenciyê bikim, da ku ez jiyana herheyî bi dest bixim?»17Îsa lê vegerand û got: «Tu çima li ser qenciyê ji min dipirsî? Bi tenê Yek heye ku qenc e. Lê eger tu dixwazî bikevî jiyanê, emran bîne cih.»18Yê xort jê pirsî: «Kîjanan?» Îsa lê vegerand: «‹Nekuje!›, ‹Zînayê neke!›, ‹Nedize!›, ‹Şahidiya derewîn neke!›,19‹Qedrê dê û bavê xwe bigire!› û ‹Wek ku tu ji xwe hez dikî, ji cîranê xwe hez bike!›[e]  »20Yê xort jê re got: «Min ev tişt hemû pêk anîne. Hê çi kêmahiya min heye?»21Îsa bersîva wî da: «Eger tu dixwazî bêkêmahî bî, here, her tiştê xwe bifiroşe û li belengazan belav bike. Hingê wê li ezmanan xezîna te hebe. Û were, bikeve pey min.»22Gava ku yê xort ev peyv bihîst bi xemgînî çû, çimkî gelek mal û milkê wî hebû.23Hingê Îsa ji şagirtên xwe re got: «Bi rastî ez ji we re dibêjim, ji bo mirovê dewlemend ketina Padîşahiya Ezmanan zehmet e.24Dîsa ez ji we re dibêjim, derbasbûna devê ya di qula derziyê re, ji ketina mirovê dewlemend a Padîşahiya* Xwedê hêsanîtir e.»25Gava ku şagirtan ev bihîst, gelek şaş man û wan pirsî: «Eger wusa ye, kî dikare xilas bibe?»26Îsa li wan nêrî û got: «Li ba mirovan ev nabe, lê li ba Xwedê her tişt dibe.»27Hingê Petrûs li Îsa vegerand û got: «Va ye, me her tişt hiştine û em li pey te hatine. Îcar wê ji bo me çi hebe?»28Wî ji wan re got: «Bi rastî ez ji we re dibêjim, di nûbûna hemû tiştan de, çaxê ku Kurê Mirov li ser textê xwe yê rûmetê rûne, hûn ên ku li pey min hatine jî hûnê li ser diwanzdeh textan rûnin û dîwana* diwanzdeh eşîrên Îsraêl bikin.29Her kesê ku di ber navê min de dev ji mal, an xwişk, an bira, an dê an bav, an zarok an zeviyên xwe berdaye, wê sed qatî li wan bistîne û jiyana herheyî par bistîne.30Lê gelek ên pêşî wê bibin ên paşî û yên paşî wê bibin ên pêşî.»
a.  19:4 Ji: Destpêkirin 1:27; 5:2
b.  19:5 Ji: Destpêkirin 2:24
c.  19:7 Ji: Dubarekirina Şerîetê 24:1
d.  19:9 Di hin destnivîsaran de ev jî heye: «Û yê ku ya berdayî bistîne, zînayê dike.»
e.  19:18-19 Ji: Derketin 20:12-16; Dubarekirina Şerîetê 5:16-20; Qanûna Kahîntiyê 19:18

Metta Beşê 18 Metta Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 20 Mesela Paleyên Rêz 1«Padîşahiya Ezmanan dimîne vê yekê: Malxwêyekî malê hebû, ku serê sibê zû derket, da ku ji bo rezê xwe paleyan bigire.2Ew ji bo rojê bi zîvekî* bi paleyan re li hev hat û ew şandin nav rezê xwe.3«Saet li dora nehan ew derket û li meydana sûkê hin kesên din dîtin, ku betal radiwestan.4Wî ji wan re got: ‹Hûn jî herin di rezê min de bixebitin û heqê we çi be, ezê bidim.›5Ew jî rabûn û çûn. Dîsa ew li dora nîvro û saet sisiyan derket û eynî tişt kirin.6Saet li dora pêncan jî derket, hinekên din jî dîtin ku betal radiwestan. Wî ji wan re got: ‹Çima hûn tevahiya rojê li vir disekinin û tiştekî nakin?›7Wan bersîv da: ‹Çimkî tu kesî em bi paleyî negirtin.› Wî ji wan re got: ‹Hûn jî herin nav rêz.›8«Gava ku bû êvar, xwediyê rêz ji serkarê xwe re got: ‹Gazî paleyan bike û ji yên paşî dest pê bike heta yên pêşî heqê hemûyan bide.›9Paleyên ku piştî nîvro li dora saet pêncan hatibûn girtin, hatin û her yekî zîvek stand.10Îcar gava ku yên pêşî hatin, wan guman kir ku wê bêtir bistînin. Lê her yekî ji wan jî zîvek stand.11Çaxê ku perê xwe standin, dest pê kirin, li hember malxwê malê kirin pitepit12û gotin: ‹Evên ku paşiyê hatin, tenê saetekê xebitîn, lê te em ên ku hemû giraniya rojê û germiya wê kişandin, bi wan re yek girtin.›13Lê malxwê malê ji yekî ji wan re got: ‹Heval, ez neheqiyê li te nakim. Ma tu bi min re bi zîvekî li hev nehatî?14Rahêje heqê xwe û here. Ez dixwazim bi qasî ku min da te, bidim ê paşî jî.15Ma heqê min tune ku ez çi bixwazim, ez bi malê xwe bikim? An tu çavnebariya camêriya min dikî?›16«Bi vî awayî yên paşî wê bibin ên pêşî û yên pêşî wê bibin ên paşî.»Îsa Cara Sisiyan li ser Mirin û Rabûna Xwe Dibêje 17Gava ku Îsa hildikişiya Orşelîmê, wî diwanzdeh şagirtên xwe dan aliyekî û di rê de ji wan re got:18«Va ye, em hildikişin Orşelîmê. Kurê Mirov wê bê dayîn destê serekên kahînan û Şerîetzanan. Ewê cezayê mirinê li ser wî bidin19û wî bidin destê miletan, da ku tinazên xwe bi wî bikin, bidin ber qamçiyan û wî xaç bikin. Û roja sisiyan ewê ji nav miriyan rabe.»Daxwaza Diya Kurên Zebedî 20Hingê diya kurên Zebedî bi kurên xwe re nêzîkî Îsa bû, li ber wî çû ser çokan û ji wî xwest ku tiştekî ji bo wê bike.21Îsa ji wê pirsî: «Tu çi dixwazî?» Wê jî got: «Emir bike ku ev herdu kurên min, di Padîşahiya te de yek li milê te yê rastê, yê din li milê te yê çepê rûne.»22Îsa bersîv da û got: «Hûn nizanin ku hûn çi dixwazin. Ma hûn dikarin wê kasa tehl a ku ezê vexwim, vexwin?» Wan got: «Em dikarin.»23Îsa ji wan re got: «Bi rastî hûnê ji kasa min vexwin, lê rûnandina li milê min ê rastê û çepê ne di destê min de ye. Ev ji bo wan e ku ji aliyê Bavê min ve ji wan re hatiye amadekirin.»24Gava her deh şagirtan ev yek bihîst, li herdu birayan hêrs bûn.25Lê Îsa ew gazî ba xwe kirin û got: «Hûn dizanin ku serekên miletan serdestiyê li wan dikin û giregirên wan jî hukumdariya xwe li ser wan dikin.26Lê di nav we de wê ne weha be. Di nav we de, kî ku bixwaze bibe yê mezin, divê bibe xizmetkarê we.27Û di nav we de kî ku bixwaze bibe yê pêşî, divê bibe xulamê we.28Çawa ku Kurê Mirov jî nehatiye ku jê re xizmet bê kirin, lê hatiye ku xizmetê bike û di ber gelekan de canê xwe berdêl bide.»Îsa Çavê Du Koran Vedike 29Çaxê ku ew ji bajarê Erîhayê derdiketin, elaleteke mezin li pey Îsa çû.30Du mirovên kor li tenişta rê rûdiniştin. Gava bihîstin ku Îsa di wê derê re derbas dibe, qîriyan û gotin: «Ya Xudan, Kurê* Dawid, li me were rehmê!»31Elaletê li wan hilat, da ku dengê xwe bibirin, lê ew bêtir qîriyan û gotin: «Ya Xudan, Kurê Dawid, li me were rehmê!»32Îsa rawesta, gazî wan kir û got: «Hûn çi dixwazin ku ez ji bo we bikim?»33Wan bersîv da û got: «Ya Xudan, bila çavên me bibînin.»34Dilê wî bi wan şewitî û destê xwe danî ser çavên wan. Di cih de çavên wan vebûn û li pey Îsa çûn.
Metta Beşê 19 Metta Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 21 Îsa bi Rûmet Dikeve Orşelîmê 1Gava ku ew nêzîkî Orşelîmê bûn û hatin Beytfacê li ba Çiyayê Zeytûnê, Îsa du şagirtên xwe şandin û2ji wan re got: «Herin gundê pêşberî xwe, hema hûnê li wir kereke girêdayî ya bi dehşik bibînin. Wan vekin û ji min re bînin.3Eger kesek tiştekî ji we re bêje, jê re bêjin: ‹Ew ji Xudan re lazim in û ewê zû wan bi şûn de bişîne.›»4Ev wusa çêbû, da ku ew peyva ku bi devê pêxember hatibû gotin, bê cih:5«Ji keç û kurên Siyonê* re bêjin:‹Va ye, Padîşahê teBi nefsbiçûkî li kerê siwarbûyî,Li dehşikê, yanî li dehşikê kerê siwarbûyî tê ba te.›[a]  »6Şagirt çûn û wek ku Îsa ji wan re gotibû kirin.7Wan ker û dehşik anîn, cilên xwe danîn ser wan û Îsa siwar bû.8Elaleteke mezin cilên xwe li ser rê raxistin. Hinekên din jî ji daran çiqil birrîn û avêtin ser rê.9Elaleta ku li pêşiya wî diçû û yên ku li pey dihatin weha diqîriyan û digotin:«Hosanna* ji Kurê* Dawid re!Yê ku bi navê Xudan tê pîroz* be!Li bilindahiyên herî jorîn Hosanna!»[b] 10Gava Îsa ket Orşelîmê, tevahiya bajêr hejiya û gotin: «Ev kî ye?»11Elaletê got: «Ev Îsa pêxember e! Ji bajarê Nisreta Celîlê ye.»Îsa Perestgehê Paqij Dike 12Îsa ket Perestgehê û hemû yên ku li wê derê kirrîn û firotin dikirin, avêtin derve. Maseyên pereguhêran û kursiyên kevokfiroşan gêr kirin.13Wî ji wan re got: «Hatiye nivîsîn: ‹Wê ji mala min re mala duayê bê gotin.› Lê hûn wê dikin ‹şkefta rêbiran›[c] .»14Li Perestgehê, kor û şil û şeht* anîn ba wî û wî ew qenc kirin.15Lê gava ku serekên kahînan û Şerîetzanan karên nedîtî yên ku Îsa dikirin dîtin û dengê zarokan bihîstin ên ku di Perestgehê de digotin: «Hosanna ji Kurê Dawid re!», hêrs bûn16û gotin: «Ma tu nabihîzî ku ev zarok çi dibêjin?» Îsa li wan vegerand û got: «Belê, ma we ev qet nexwendiye: ‹Te ji devê zarokên biçûk û yên li ber şîr şikir deranî.›[d]  »17Wî ew li wir hiştin û ji bajêr derket, çû Beytanyayê û şev li wir bihûrand.Dara Hêjîrê 18Serê sibê çaxê ku Îsa vedigeriya bajêr ew birçî bû.19Li kêleka rê dareke hêjîrê dît û nêzîkî wê bû, lê ji pelan pê ve tiştek bi wê ve nedît. Hingê wî ji darê re got: «Bila careke din êdî tu caran tu ber nedî!» Dara hêjîrê di cih de hişk bû.20Gava ku şagirtan ev yek dît, şaş man û gotin: «Ma dara hêjîrê çawa di cih de hişk bû?»21Îsa li wan vegerand û got: «Bi rastî ez ji we re dibêjim, eger baweriya we hebe û hûn nekevin şikê, hûn ne bi tenê dikarin tiştê ku bi vê dara hêjîrê bûye bikin, lê eger hûn ji vî çiyayî re bêjin: ‹Ji cihê xwe rabe û xwe bavêje deryayê› wê bibe.22Eger baweriya we hebe, hûn bi dua çi bixwazin hûnê bistînin.»Pirsa li ser Desthilatiya Îsa 23Îsa ketibû Perestgehê û hîn dikir, hingê serekên kahînan û rihspiyên gel hatin ba wî û jê pirsîn: «Tu bi kîjan desthilatiyê van tiştan dikî? Û kê ev desthilatî daye te?»24Îsa li wan vegerand û got: «Ez jî, ezê pirsekê ji we bikim. Eger hûn bersîva min bidin, ezê ji we re bêjim ka ez bi kîjan desthilatiyê van tiştan dikim:25Imadkirina* Yûhenna ji ku derê bû? Ma ew ji ezmên bû an ji mirovan?» Ew di nav xwe de şêwirîn û gotin: «Eger em bêjin: ‹Ji ezmên e›, hingê ewê bêje: ‹Nexwe we çima ji wî bawer nekir?›26Lê eger em bêjin: ‹Ji mirovan e›, em ji xelkê ditirsin, çimkî hemû Yûhenna pêxember dihesibînin.»27Wan bersîv da Îsa û gotin: «Em nizanin.» Hingê wî ji wan re got: «Ez jî ji we re nabêjim ku ez van tiştan bi çi desthilatiyê dikim.»Mesela Du Kuran 28«Hûn çi difikirin? Du kurên mirovekî hebûn. Ew çû ba yê pêşî û jê re got: ‹Lawo, tu here, îro di nav rêz de bixebite.›29Wî got: ‹Ez naçim›, lê paşê poşman bû û çû.30Îcar bav çû ba kurê xwe yê din û eynî tişt jê re got. Wî jî bersîv da û got: ‹Baş e, ezê herim, bavo›, lê ew neçû.31Ji herduyan kîjanî bi daxwaza bavê xwe kir?» Wan bersîv da û got: «Yê pêşî.»Îsa ji wan re got: «Bi rastî ez ji we re dibêjim, bacgir û fahîşe jî wê beriya we bikevin Padîşahiya Xwedê.32Çimkî Yûhenna hat ku riya rast nîşanî we bide û we ji wî bawer nekir, lê bacgir û fahîşeyan jê bawer kir. Piştî ku we ev dît jî hûn poşman nebûn ku ji wî bawer bikin.Mesela Rezvanan 33«Guhdariya meseleyeke din bikin: Malxwêyekî malê hebû ku rez danî. Wî hawirdora wî sênc kir, li navê mahserek kola û birca nobedaran çêkir. Piştre wî rez bi kirê da rezvanan û çû welatekî din.34Gava ku dema rezçinînê nêzîk bû, wî xulamên xwe şandin ba rezvanan, da ku berê wî bicivînin.35Rezvanan xulamên wî girtin, li yekî xistin, yek kuştin û yê din jî dane ber keviran.36Îcar wî mirovî ji cara pêşî bêtir xulam şandin. Rezvanan eynî tişt anîn serê wan jî.37Li dawiyê ew rabû û kurê xwe şand û got: ‹Ewê siyaneta* kurê min bigirin.›38Lê gava ku rezvanan kur dît, ji hevdû re gotin: ‹Ev wêris e! Werin, em wî bikujin û bibin xwediyê mîrasa wî.›39Wan ew girt, avêtin derveyî rêz û kuştin.40Îcar gava ku xwediyê rêz bê, ewê çi bi van rezvanan bike?»41Wan jî lê vegerand û gotin: «Ewê wan mirovên xerab bi awayekî xerab bikuje û rêz bide hinekên wusa ku di dema rezçinînê de berê wî bidinê.»42Îsa ji wan re got: «Ma we qet di Nivîsarên* Pîroz de ev nexwendiye:‹Ew kevirê ku hostayan red kir,Bû kevirê serê rikin*.Ev ji aliyê Xudan ve çêbû,Û ev li ber çavê me karekî ecêb e!›[e]  »43«Ji bo vê yekê ez ji we re dibêjim, Padîşahiya Xwedê wê ji we bê standin û ji miletekî wusa re bê dayîn, ku berê wî bigihîne.44Yê ku bi ser vî kevirî de bikeve, wê bibe perçe perçe û ev kevir bi ser kê de bikeve, wê wî hûrhûr bike.»45Gava ku serekên kahînan û Fêrisiyan ev mesele bihîst, wan fêm kir ku ew li ser wan dibêje.46Wan xwest ku Îsa bigirin, lê ji elaletê tirsiyan, çimkî wan ew pêxember didît.
a.  21:5 Ji: Zekerya 9:9; Îşaya 62:11
b.  21:9 Ji: Zebûr 118:25-26
c.  21:13 Ji: Îşaya 56:7; Yêremya 7:11
d.  21:16 Ji: Zebûr 8:2
e.  21:42 Ji: Zebûr 118:22-23

Metta Beşê 20 Metta Beşê 22 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 22 Mesela Dawetê 1Îsa careke din bi meselan ji wan re peyivî û got:2«Padîşahiya Ezmanan dimîne vê yekê: Padîşahekî ji bo kurê xwe dawet amade kir.3Wî xizmetkarên xwe şandin ba wan ên ku ji bo dawetê hatine vexwendin, lê wan nexwest ku bên.4Piştre wî hin xizmetkarên din şandin û got: ‹Ji yên vexwendî re bêjin: Min şîva xwe amade kiriye; conega û dewarên min ên dermale hatine şerjêkirin û hemû tişt amade ye. Kerem bikin, werin dawetê.›5Lê wan qet bala xwe nedayê, lêxistin û çûn. Yek çû zeviya xwe, yê din çû bazirganiya xwe.6Yên mayî jî xizmetkarên wî girtin, riswa kirin û ew kuştin.7Padîşah hêrs bû. Wî leşkerên xwe şandin, ev mêrkujên ha kuştin û bajarê wan şewitand.8Hingê wî ji xizmetkarên xwe re got: ‹Dawet amade ye, lê yên vexwendî ne hêja bûn.9De herin serê kuçeyan û hûn kê bibînin, gazî dawetê bikin.›10Hingê xizmetkar derketin kuçeyan, qenc û xerab, her kesên ku dîtin civandin û eywana dîlanê bi vexwendiyan tije bû.11«Lê gava ku padîşah çû hundir da ku vexwendiyan bibîne, mirovek dît ku cilên dawetê li xwe nekiribû.12Hingê wî jê pirsî û got: ‹Heval, bê cilên dawetê ma çawa tu ketî vir?› Zimanê wî negeriya.13Li ser vê yekê padîşah ji xizmetkaran re got: ‹Dest û lingên wî girêdin û wî bavêjin derve, nav tariyê. Li wir wê bibe girîn û qirçîna diranan.›14«Çimkî yên ku hatine gazîkirin pirr in, lê yên ku hatine hilbijartin hindik in.»Pirsa Bacdayînê 15Hingê Fêrisî derketin û bi hev şêwirîn, ka ewê çawa Îsa bi peyva wî bixin xefikê.16Wan şagirtên xwe û alîgirên Hêrodês* şandin ba wî û gotin: «Mamoste, em dizanin ku tu mirovekî rast î û tu riya Xwedê bi rastî hîn dikî. Tu cihêtiyê naxî nav mirovan, çimkî tu li rûyê mirovan nanêrî.17Îcar ji me re bêje ka tu çawa dibînî? Ma dibe ku em bacê bidin Qeyser an na?»18Ji ber ku Îsa bi niyetxerabiya wan dizanibû, got: «Hey durûno! Çima hûn min diceribînin?19Ka perê bacê nîşanî min bidin!» Wan zîvek* ji wî re anî20û wî ji wan pirsî: «Ev resm û nivîsîn ên kê ne?»21Wan got: «Yên Qeyser in.» Hingê Îsa ji wan re got: «Nexwe tiştên Qeyser bidin Qeyser û tiştên Xwedê bidin Xwedê.»22Gava ku wan ev bihîst, şaş man, dev ji wî berdan û çûn.Pirsa Rabûna Miriyan 23Eynî rojê Sadûqiyên* ku digotin vejîna* miriyan tune, hatin ba Îsa24û jê pirsîn: «Mamoste, Mûsa got: ‹Eger yekî ku zarokên wî nebin bimire, divê birayê wî jina wî bîne û dûndanê* ji birayê xwe re rake.›[a] 25Îcar li ba me heft bira hebûn. Yê pêşî jin anî û mir. Ji ber ku zarokên wî çênebûn, jina xwe ji birayê xwe re hişt.26Eynî tişt hat serê yê dido û yê sisiyan jî, heta bi yê heftan, hemû mirin.27Piştî hemûyan jin jî mir.28Îcar Roja* Vejînê, ji her heftan ew jin wê bibe ya kê? Çimkî hemûyan ew anîbû!»29Îsa li wan vegerand û got: «Hûn şaş dibin, ji ber ku hûn Nivîsarên* Pîroz û hêza Xwedê nizanin.30Piştî Roja Vejînê ew ne jinê tînin û ne jî mêr dikin; çimkî wê bibin wek milyaketên ezmên.31Ma we nexwendiye ku li ser vejîna miriyan Xwedê ji we re çi dibêje?32‹Ez Xwedayê Birahîm*, Xwedayê Îshaq* û Xwedayê Aqûb* im.›[b]  Ew ne Xwedayê miriyan, lê Xwedayê zindiyan e.»33Gava ku elaletê ev yek bihîst li hînkirina wî gelek şaş ma.Emrê Herî Mezin 34Gava Fêrisiyan bihîst ku Îsa devê Sadûqiyan girtiye, li hev civiyan.35Ji nav wan yekî Şerîetzan ew ceriband û pirsî:36«Mamoste, di Şerîetê* de emrê herî mezin kîjan e?»37Îsa lê vegerand û got: «‹Ji Xudan Xwedayê xwe bi hemû dilê xwe, bi hemû canê xwe û bi hemû hişê xwe hez bike.›[c] 38Emrê pêşî û mezin ev e.39Yê diduyan jî wek vî ye: ‹Wek ku tu ji xwe hez dikî, ji cîranê xwe hez bike.›[d] 40Hemû Şerîet û pêxember li ser bingeha van herdu emran in.»Mesîh Kurê Kê Ye? 41Gava ku Fêrisî li hev civiyabûn Îsa ji wan pirsî:42«Hûn li ser Mesîh* çi difikirin? Ew kurê kê ye?» Wan lê vegerand û gotin: «Ew kurê* Dawid e.»43Îsa ji wan re got: «Nexwe çawa Dawid bi saya Ruh navê Xudan hildide û dibêje:44‹Xudan ji Xudanê min re got:Li milê min ê rastê rûneHeta ku ez dijminên te bikim bin lingên te.›[e] 45«Eger Dawid ji wî re dibêje ‹Xudan›, çawa ew dibe kurê wî?»46Îcar tu kesî nikaribû peyvekê bersîva wî bide. Û ji wê rojê pê ve tu kesî newêribû ku tiştekî jê bipirse.
a.  22:24 Ji: Dubarekirina Şerîetê 25:5
b.  22:32 Ji: Derketin 3:6
c.  22:37 Ji: Dubarekirina Şerîetê 6:5
d.  22:39 Ji: Dubarekirina Şerîetê 19:18
e.  22:44 Ji: Zebûr 110:1

Metta Beşê 21 Metta Beşê 23 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 23 Durûtiya Fêrisî û Şerîetzanan 1Hingê Îsa ji elaletê û ji şagirtên xwe re got:2«Şerîetzan û Fêrisî li ser kursiyê Mûsa* rûdinin.3Loma her tiştê ku ji we re dibêjin, bikin û bînin cih. Lê li gor kirinên wan nekin, çimkî ew dibêjin û nakin;4barên giran û hilgirtina wan zehmet girêdidin û datînin ser pişta mirovan, lê ew bi xwe naxwazin ji bo rakirina wan baran tiliya xwe jî bilebitînin.5«Hemû tiştên ku dikin ji bo dîtina mirovan e. Bazbendên* xwe pehn dikin û rêşiyên* kirasên xwe dirêj dikin.[a] 6Di ziyafetan de ji cihên jorîn, li kinîştan* jî ji kursiyên pêşî hez dikin.7Hez dikin ku di sûkan de silav li wan bê kirin û ji aliyê xelkê ve jî bi awayê ‹ya mamoste› bên gazîkirin.8Lê bila ji we re nebêjin ‹mamoste›, çimkî Mamosteyê we yek e û hûn hemû bira ne.9Û li ser rûyê erdê ji tu kesî re nebêjin ‹Bavo›, çimkî Bavê we yek e, Bavê ezmanî ye.10Ne jî bila kes ji we re bêje ‹rêber›, çimkî Rêberê we yek e, Mesîh e.11Di nav we de yê herî mezin bila bibe xizmetkarê we.12Çimkî kî xwe bilind bike, wê nizim bibe û kî xwe nizim bike, ewê bilind bibe.13-14 «Wey li we hûn Şerîetzan û Fêrisîno! Hûn durûno! Hûn Padîşahiya Ezmanan li ber mirovan digirin. Hûn bi xwe nakevinê û ne jî hûn dihêlin ên ku dixwazin bikevinê, derbas bibin.[b] 15«Wey li we hûn Şerîetzan û Fêrisîno! Hûn durûno! Hûn derya û bejê li hev didin, da ku hûn yekî bînin ser baweriya xwe, lê gava ku we ew anî jî hûn du caran ji xwe bêtir wî dikin kurê dojehê*.16«Wey li we hûn rêberên kor! Hûn dibêjin: ‹Eger yek bi Perestgehê sond bixwe, ne tiştek e, lê eger yek bi zêrê Perestgehê sond bixwe, divê ew sonda xwe bîne cih.›17Hey bêhişên kor! Kîjan mezintir e? Zêr an Perestgeha ku zêr pîroz dike?18Dîsa hûn dibêjin: ‹Eger yek bi gorîgehê* sond bixwe tiştek nabe, lê eger ew bi diyariya li ser gorîgehê sond bixwe, divê ew sonda xwe bîne cih.›19Hey korno! Kîjan mezintir e? Diyarî, an gorîgeha ku diyariyê pîroz dike?20Loma yê ku bi gorîgehê sond bixwe, hem bi wê û hem jî bi hemûyên ku li ser wê ne sond dixwe.21Û yê ku bi Perestgehê sond bixwe, hem bi wê û hem jî bi yê ku di nav wê de ye sond dixwe.22Îcar yê ku bi ezmên sond bixwe, ew hem bi textê Xwedê û hem jî bi yê ku li ser rûdine sond dixwe.23«Wey li we hûn Şerîetzan û Fêrisîno! Hey hûn durûno! Hûn dehyeka* pûng, rizyan û kîmyona xwe didin, lê hûn tiştên Şerîetê yên hê girîngtir, dadperwerî*, rehm û baweriyê dihêlin. Diviya ku we ev bikirana û dev ji yên din jî bernedana.24Hey rêberên kor! Hûn pêşûyê dipalînin, lê devê dadiqurtînin.25«Wey li we hûn Şerîetzan û Fêrisîno! Hûn durûno! Hûn derveyî tas û sêniyan dişon, lê hundirê wan ji tiştên talankirî û çavbirçîtiyê tije ye.26Hey Fêrisiyê kor! Pêşî hundirê tas û sêniyan bişo, wê derveyê wan jî paqij bibe.27«Wey li we hûn Şerîetzan û Fêrisîno! Hey hûn durûno! Hûn wek gorên spîkirî ne, ku ji derve xweşik xuya dibin, lê hundirê wan tije hestiyên miriyan û hemû tiştên qirêjî ne.28Bi vî awayî hûn jî ji derve wek ên rast li mirovan xuya dibin, lê ji hundir ve hûn tije durûtî û neheqî ne.29«Wey li we hûn Şerîetzan û Fêrisîno! Hey durûno! Hûn gorên pêxemberan ava dikin û qubên mirovên rast dixemilînin.30Û hûn dibêjin: ‹Eger em di dema bav û kalên xwe de bijiyana, meyê bi wan re xwîna pêxemberan nerijanda.›31Bi vî awayî hûn li hember xwe şahidiyê dikin ku hûn kurên wan in ên ku pêxember kuştine.32De hûn jî rabin, çapa xerabiya bav û kalên xwe tije bikin!33«Hey marno! Hûn nifşên koremaran! Hûnê ji cezayê dojehê çawa birevin?34Ji ber vê yekê, va ye, ez ji we re pêxember, mirovên şehreza û mamosteyan dişînim. Hûnê hinekan ji van bikujin û xaç bikin û yên din jî li kinîştên xwe bidin ber qamçiyan û ji bajarekî biteriqînin bajarê din.35Bi vî awayî hemû xwîna bêsûc a ku li ser rûyê erdê hatiye rijandin, wê bikeve stûyê we: Ji xwîna Habîlê* rast heta bi xwîna Zekeryayê Kurê Berexya yê ku we di navbera Perestgeh û gorîgehê de kuşt.36Bi rastî ez ji we re dibêjim, ev tiştên ha hemû wê bên ser vî nifşî.Îsa li ser Orşelîmê Dilorîne 37«Wax Orşelîm, heywax Orşelîma ku pêxemberan dikuje û yên ku ji wê re hatine şandin dide ber keviran. Ka çawa mirîşk çîçikên xwe di bin çengên xwe de dicivîne, çend caran min jî xwest ku ez zarokên te bicivînim, lê we nexwest.38Va ye, mala we wê li we wêran û vala bimîne.39Çimkî ez ji we re dibêjim, êdî careke din hûn min nabînin, heta ku hûn bêjin: ‹Yê ku bi navê Xudan tê pîroz be!›[c]  »
a.  23:5 Dubarekirina Şerîetê 6:8; Hejmartin 15:37-40
b.  23:13 Di hin destnivîsaran de ev jî heye: «Wey li we hûn Şerîetzan û Fêrisîno! Hûn durûno! Hûn malên jinebiyan dadiqurtînin û ji bo ku hûn bên dîtin, hûn duayên dirêj dikin. Ji ber vê yekê dîwana* we, wê girantir be.»
c.  23:39 Ji: Zebûr 118:26

Metta Beşê 22 Metta Beşê 24 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 24 Îsa ji pêşî ve li ser Wêranbûna Perestgehê Dibêje 1Gava ku Îsa ji Perestgehê derket û çû, şagirtên wî nêzîkî wî bûn û xwestin ku bala wî bikişînin ser avahiyên Perestgehê.2Wî ji wan re got: «Hûn van hemûyan dibînin? Bi rastî ez ji we re dibêjim, li vir kevir li ser kevir namîne. Qet tiştek namîne ku neyê hilweşandin!»Tengahiyên Mezin 3Çaxê Îsa li Çiyayê Zeytûnê rûdinişt, şagirtên wî bi serê xwe hatin ba wî û jê re gotin: «Ji me re bêje, ka ev tişt wê kengê bibin? Çi wê bibe nîşana hatina te û dawiya dinyayê?»4Îsa bersîva wan da û got: «Hay ji xwe hebin, ku tu kes we nexapîne.5Çimkî gelek wê bi navê min bên û bêjin: ‹Mesîh ez im› û wê gelekan bixapînin.6Hûnê dengê şeran û li ser şeran bibihîzin. Hay jê hebin û netirsin. Tiştên weha divê bibin, lê hê dawî nehatiye.7Milet wê li hember miletan, padîşahî li hember padîşahiyan rabin. Û wê li cih cihan xela û erdhejîn çêbin.8Lê ev tiştên ha hemû destpêka janan in.9«Hingê wê we teslîm bikin, da ku êşê bi we bidin kişandin û we bikujin. Ji ber navê min hemû milet wê ji we nefret bikin.10Hingê gelek wê ji rê derkevin, hevdû bidin dest û ji hev nefret bikin.11Û gelek pêxemberên derewîn wê derkevin û gelekan bixapînin.12Bi zêdebûna neheqiyê, hezkirina gelekan wê sar bibe.13Lê yê ku heta dawiyê ragire*, ewê xilas bibe.14Û ev Mizgîniya Padîşahiyê wê li seranserê dinyayê bê dayîn, da ku ji hemû miletan re bibe şahidî û hingê dawî wê bê.Felaketa Mezin 15«Çaxê hûn tiştê mekruh ê ku xerakirinê tîne, çawa ku Daniyêl pêxember got, li cihê pîroz rawestayî bibînin» – bila yê ku dixwîne fêm bike –[a] 16«hingê yên ku di Cihûstanê de ne bila birevin çiyan.17Yê ku li ser banî be, bila neyê xwarê û tiştekî ji hundir hilnede.18Û yê ku li nav zeviyê be jî, bila venegere ku ebayê xwe hilde.19Lê wey li wan ên ku di wan rojan de bizaro ne û dimêjînin!20Dua bikin ku reva we nekeve zivistanê an roja* Şemiyê.21Çimkî hingê tengahiyeke wusa mezin wê çêbe, ku ji destpêka dinyayê ve tiştekî weha çênebûye û tu caran çênabe jî.22Eger ew roj nehatana kurtkirin, tu kes xilas nedibû, lê ji bo xatirê yên bijartî ew roj wê bên kurtkirin.23Hingê eger yek ji we re bêje: ‹Va ye, Mesîh li vir e!› an jî: ‹Wa ye, ew li wir e!›, bawer nekin.24Çimkî mesîhên derewîn û pêxemberên derewîn wê derkevin, wê nîşan û karên mezin çêkin, wusa ku eger bibe, ewê bijartiyan jî bixapînin.25Va ye, min ji pêşî ve ev ji we re got.26Îcar, eger yek ji we re bêje: ‹Wa ye, Mesîh li çolê ye!› dernekevin derve, an bêje: ‹Va ye, li oda hundir e!›, bawer nekin.27Çawa ku birûsk ji Rojhilat davêje û heta Rojava ronahî dike, hatina Kurê Mirov jî wê bi vî awayî be.28Kelaş li ku derê be, teyrên kelaşan jî wê li wê derê bicivin.Vegerîna Kurê Mirov 29«Di pey tengahiya wan rojan de, di cih de,Roj wê tarî bibe,Û heyv ronahiya xwe nede,Stêr wê ji ezmên bikevin.Û rojgêranên* ezmanan wê ji riya xwe derkevin.[b] 30«Hingê nîşana Kurê Mirov wê li ezmên xuya bibe û hemû miletên li ser erdê wê li xwe bixin. Ewê bibînin ku ‹Kurê Mirov bi hêz* û rûmeta mezin li ser ewrên ezmên tê.›[c] 31Ewê milyaketên xwe bi boriya dengbilind bişîne û milyaket wê bijartiyên wî ji çar aliyan, ji perekî ezmanan heta perê din bicivînin.Dersa ji Dara Hêjîrê 32«Îcar ji dara hêjîrê vê dersê hîn bibin: Çaxê ku çiqilên wê dibişkivin û pelên wê şîn dibin, hûn dizanin ku havîn nêzîk e.33Bi vî awayî, çaxê ku hûn jî van hemû tiştan bibînin, bizanin ku ew nêzîk e, li devê derî ye.34Bi rastî ez ji we re dibêjim, heta ku ev tiştên ha hemû çênebin, ev nifş qet nabihûre.35Erd û ezman wê bibihûrin, lê peyvên min tu caran nabihûrin.Roj û Saeta ku Bi Tenê Xwedê Dizane 36«Lê heçî ew roj û ew saet e, ne milyaketên ezmanan û ne jî Kur, ji Bav pê ve tu kes pê nizane.37Ka di rojên Nûh* de çawa bû, hatina Kurê Mirov jî wê wusa be.38Çimkî di wan rojên beriya tofanê de, mirovan dixwar û vedixwarin, jin dianîn û mêr dikirin; heta wê roja ku Nûh ket gemiyê,[d] 39wan pê nizanibû ku wê çi bibe, heta ku tofan rabû û ew hemû bi xwe re birin. Hatina Kurê Mirov jî wê bi vî awayî be.40Hingê du mirov wê li nav zeviyê bin, yek wê bê birin û yek bê hiştin.41Du jin wê bi destar bihêrin, yek wê bê birin û yek bê hiştin.42«Loma hişyar bimînin, çimkî hûn nizanin Xudanê we wê kîjan rojê bê.43Lê vê yekê bizanin: Eger malxwê malê bizaniya ku bi şev çi çaxî diz wê bê, ewê hişyar bima û nedihişt ku ew bikeve xaniyê wî.44Ji ber vê yekê hûn jî amade bin, çimkî Kurê Mirov wê di saetekê de bê ku hûn nizanin.Xulamê Dilsoz û Xulamê Bêbext 45«Xulamê dilsoz û şehreza kî ye? Ewê ku axayê wî ew daniye ser xulamên xwe, da ku xwarina wan di dema wan de bide wan.46Xwezî bi wî xulamê ku gava axayê wî bê, wî li ser karê wî bibîne.47Bi rastî ez ji we re dibêjim, ewê wî deyne ser hemû malê xwe.48Lê eger ew xulamê xerab ji xwe re bêje: ‹Axayê min wê bi derengî bikeve›49û dest pê bike li hevalên xwe yên xulam bixe, bi serxweşan re bixwe û vexwe,50axayê wî xulamî wê di wê rojê de bê ku ew ne li hêviya wî ye û di wê saetê de ku ew pê nizane51û wê wî perçe perçe bike û para wî bi durûyan re bide. Li wir wê bibe girîn û qirçîna diranan.
a.  24:15 Binêre: Daniyêl 9:27; 11:31; 12:11
b.  24:29 Binêre: Îşaya 13:10; 34:4
c.  24:30 Ji: Daniyêl 7:13. Binêre: Peyxama Yûhenna 1:7
d.  24:38 Destpêkirin 6-8

Metta Beşê 23 Metta Beşê 25 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 25 Mesela Deh Keçan 1«Hingê Padîşahiya Ezmanan wê bimîne vê yekê: Deh keçikan qendîlên xwe hildan û çûn pêşiya zavê.2Pênc ji wan bêaqil û pênc ji wan şehreza bûn.3Yên bêaqil rahiştin qendîlên xwe, lê bi xwe re dohn hilnedan.4Lê yên şehreza bi qendîlên  xwe re, di derdanan de dohn jî hildan.5Gava ku zava bi derengî ket, xewê ew hemû girtin û razan.6«Nîvê şevê dengek hat: ‹Va ye, zava tê! Derkevin pêşiya wî!›7Hingê hemû keçik rabûn û qendîlên  xwe amade kirin.8Yên bêaqil ji yên şehreza re gotin: ‹Hinekî ji dohnê xwe bidin me, çimkî qendîlên  me ditemirin.›9Wan bersîv da û gotin: ‹Na, çênabe, ew têra me û we nake. Çêtir e ku hûn herin ba dohnfiroşan û ji xwe re bikirrin.›10Lê çaxê ew çûn ku dohn bikirrin, zava hat. Keçikên ku amade bûn bi wî re ketin şahiya dîlanê û derî hat dadan.11Paşê keçên din jî hatin û gotin: ‹Mîrza, mîrza! Derî li me veke!›12Wî li wan vegerand û got: ‹Bi rastî ez ji we re dibêjim, ez we nas nakim.›13«Loma hişyar bimînin, çimkî hûn ne wê rojê û ne jî wê saetê dizanin.»Mesela Telantan 14«Dîsa Padîşahiya Ezmanan dimîne vê yekê: Zilamek hebû, gava ku çû welatekî din, gazî xulamên xwe kir û malê xwe spart wan.15Wî li gor karîna her yekî ji wan da wan: Pênc telant* dan yekî, du telant dan yekî û telantek jî da yekî û derket riya xwe.16Yê ku pênc telant standibûn, zû rabû, perê xwe da xebitandin û pênc telantên din kar kirin.17Bi vî awayî yê ku du telant standibûn jî du telantên din kar kirin.18Lê yê ku telantek standibû, rabû erd kola û perê axayê xwe veşart.19«Piştî demeke dirêj axayê xulaman vegeriya û bi wan re hesabê xwe kir.20Yê ku pênc telant standibûn, hat û pênc telantên din jî anîn. Wî got: ‹Ezbenî, te pênc telant dabûn min. Binêre, min pêncên din jî qezenc kirin.›21Axayê wî jê re got: ‹Aferim, xizmetkarê qenc û dilsoz! Tu di tiştên hindik de dilsoz derketî, ezê te deynim ser gelek tiştan. Were û beşdarî şahiya axayê xwe bibe!›22«Yê ku du telant standibûn jî hat û got: ‹Ezbenî, te du telant dabûn min; binêre, min diduyên din jî qezenc kirin.›23Axayê wî got: ‹Aferim, xizmetkarê qenc û dilsoz! Tu di tiştên hindik de dilsoz derketî, ezê te deynim ser gelek tiştan. Were û beşdarî şahiya axayê xwe bibe!›24«Piştre yê ku telantek standibû hat û got: ‹Ezbenî, min dizanibû ku tu mirovekî hişk î û cihê ku te lê neçandiye tu didirûyî û cihê ku te tov lê nereşandiye tu berhev dikî.25Loma ez tirsiyam, ez çûm, min telantê te di nav axê de veşart. Ha, ji te re telantê te.›26Axayê wî lê vegerand û got: ‹Hey xizmetkarê xerab û tiral! Madem te dizanibû cihê ku min lê neçandiye ez didirûm û cihê ku min tov lê nereşandiye ez berhev dikim?27Nexwe diviya te perên min danîna banqê, gava ku ez vegeriyam minê bi fayiza wan ve bistanda.28Ji bo vê yekê wî telantî ji wî bistînin û bidin wî yê ku deh telantên wî hene.29Çimkî yê ku pê re heye, wê ji wî re bê dayîn û bi ser de bê zêde kirin. Lê yê ku pê re tunebe, tiştê ku di destê wî de ye jî wê jê bê standin.30Lê vî xizmetkarê bêkêr bavêjin tariya derve. Li wir wê bibe girîn û qirçîna diranan.›»Roja Dawî 31«Gava ku Kurê Mirov bi rûmeta xwe ve bê û hemû milyaket pê re, hingê ewê li ser textê xwe yê rûmetê rûne.32Hemû milet wê li ber wî bicivin û ewê wan ji hevdû veqetîne, wek ku şivan miyan ji bizinan vediqetîne.33Ewê miyan bide aliyê xwe yê rastê, bizinan bide aliyê xwe yê çepê.34Hingê Padîşah wê ji yên li aliyê xwe yê rastê re bêje: ‹Werin, hûn pîrozên* Bavê min, wê Padîşahiya ku ji damezrandina dinyayê ve ji bo we hatiye amade kirin, bistînin.35Çimkî ez birçî bûm, we xwarin da min; ez tî bûm we av da min; ez xerîb bûm we ez hewandim;36ez tazî bûm, we ez bi cil kirim; ez nexweş bûm, hûn hatin serdana min; ez di zîndanê de bûm, hûn hatin ba min.›37«Hingê yên rast wê li wî vegerînin û bêjin: ‹Ya Xudan, me kengê tu birçî dîtî û tu têr kirî, an kengê me tu tî dîtî û av da te?38Me kengê tu xerîb dîtî û tu hewandî, an tazî dîtî û tu bi cil kirî?39Me kengê tu nexweş an di zîndanê de dîtî û em hatin ba te?›40Padîşah wê bersîvê bide û ji wan re bêje: ‹Bi rastî ez ji we re dibêjim, we çi ji yekî ji van birayên min ên herî biçûk re kiribe, we ew ji min re kiriye.›41«Hingê wê ji yên li milê xwe yê çepê re jî bêje: ‹Ji min dûr bikevin, hûn ên ku nifir lêbûyî, herin agirê herheyî yê ku ji bo Îblîs* û milyaketên wî hatiye amadekirin.[a] 42Çimkî ez birçî bûm, we xwarin neda min, ez tî bûm, we av neda min.43Ez xerîb bûm, we ez nehewandim. Ez tazî bûm, we ez bi cil nekirim. Ez nexweş û di zîndanê de bûm, hûn nehatin ba min.›44«Hingê ewê li wî vegerînin û bêjin: ‹Ya Xudan, me kengê tu birçî, an tî, an xerîb, an tazî, an nexweş, an jî di zîndanê de dîtî û me alîkariya te nekir?›45Hingê ewê bersîva wan bide û bêje: ‹Bi rastî ez ji we re dibêjim, we çi ji bo yekî ji vanên herî biçûk nekiribe, we ew ji bo min jî nekiriye.›46Îcar evên ha wê herin ezaba herheyî, lê yên rast wê herin jiyana herheyî.»
a.  25:41 Peyxama Yûhenna 20:10

Metta Beşê 24 Metta Beşê 26 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 26 Şêwira Kuştina Îsa 1Gava ku Îsa ev hemû peyvên ha xilas kirin, ji şagirtên xwe re got:2«Hûn dizanin ku piştî du rojan Cejna* Derbasbûnê ye. Wê Kurê Mirov bidin dest, da ku bê xaçkirin.»3Hingê serekên kahînan û rihspiyên gel, li qesra Serokkahînê ku navê wî Qeyafa bû civiyan4û bi hev şêwirîn ku Îsa bi hîle bigirin û wî bikujin.5Lê wan digot: «Bila ne di cejnê de be, da ku di nav xelkê de hengame çênebe.»Îsa li Beytanyayê 6Gava Îsa li Beytanyayê li mala Şimûnê kotî bû,7jinikekê di firaxeke mermerê spî de rûnê bîhnxweş ê gelek giranbiha anî. Çaxê ku Îsa li ser sifrê rûniştibû, wê rûn bi serê wî de rijand.8Gava şagirtan ev dît, hêrs bûn û gotin: «Çima ev rûnê ha badîhewa çû?9Ev dikaribû bi bihayekî giran bihata firotin û li belengazan bihata belavkirin.»10Lê Îsa bi vê yekê dizanibû û ji wan re got: «Çima hûn jinikê diêşînin? Wê ji bo min tiştekî qenc kir.11Çimkî belengaz hergav di nav we de ne, lê ez hergav ne li ba we me.12Jinikê ev rûnê bîhnxweş bi ser bedena min de rijand, da ku min ji bo veşartinê amade bike.13Bi rastî ez ji we re dibêjim, ev Mizgînî li ku dera dinyayê bê dayîn, ev tiştê ku vê jinikê kir jî wê ji bo bîranîna wê bê gotin.»Xayîntiya Cihûda 14Hingê yek ji diwanzdehan ku jê re Cihûdayê* Îsxeryotî digotin, çû ba serekên kahînan15û ji wan pirsî: «Eger ez wî bidim destê we hûnê çi bidin min?» Îcar wan jî sî zîv* hejmartin û danê.16Ji wê demê ve Cihûda li keysekê digeriya ku Îsa bide dest.Îsa bi Şagirtan re Şîva Cejna Derbasbûnê Dixwe 17Di roja pêşî ya Cejna* Nanê Şkeva de şagirt hatin ba Îsa û jê pirsîn: «Tu dixwazî em li ku derê ji te re şîva Cejna* Derbasbûnê amade bikin ku tu bixwî?»18Wî li wan vegerand û got: «Herin bajêr, ba filan mirovî û jê re bêjin: ‹Mamoste dibêje: Wextê min nêzîk bûye. Ezê Cejna Derbasbûnê bi şagirtên xwe re li mala te pîroz bikim.›»19Wek ku Îsa ji wan re gotibû şagirtan kir û şîva Cejna Derbasbûnê amade kirin.20Gava bû êvar, ew bi diwanzdehan re li ser sifrê rûnişt.21Îcar çaxê ku wan şîv dixwar Îsa got: «Bi rastî ez ji we re dibêjim, yek ji we wê min bide dest.»22Ew gelek xemgîn bûn û dest pê kirin yek bi yek ji wî pirsîn: «Gelo ez im, ya Xudan?»23Îsa li wan vegerand û got: «Yê ku bi min re pariyê xwe li firaxê xist, ew e yê ku wê min bide dest.24Ji xwe Kurê Mirov wek ku li ser wî hatiye nivîsîn, wê here. Lê wey li wî mirovê ku Kurê Mirov bide dest! Wê ji bo wî çêtir bûya ku ew nehata dinyayê.»25Hingê Cihûdayê ku wê ew bida dest, got: «Mamoste, ma ew kes ez im?» Îsa bersîv da: «Erê, te bi xwe got.»Şîva Xudan 26Gava wan xwarin dixwar, Îsa nan hilda, şikir kir, ew şikand, da şagirtan û got: «Bigirin û bixwin, ev bedena min e.»27Piştre wî kasek hilda, şikir kir, da wan û got: «Hûn hemû ji vê vexwin.28Çimkî ev xwîna min a Peymanê* ye ku ji bo lêbihûrtina gunehan di ber gelekan de tê rijandin.29Ez ji we re dibêjim: ‹Êdî ez ji vî berê mêwê tu caran venaxwim, heta wê roja ku ez di Padîşahiya Bavê xwe de bi we re ji ya nû vexwim.›»30Piştî ku wan zebûrek strand, derketin Çiyayê Zeytûnê.Îsa ji pêşî ve li ser Înkarkirina Petrûs Dibêje 31Hingê Îsa ji wan re got: «Îşev hûnê hemû li ser min dudilî û sist bibin, çimkî hatiye nivîsîn:‹Ezê li şivên biximÛ miyên kerî wê belav bibin.›[a] 32Lê piştî ku ez ji mirinê rabim, ezê beriya we herim Celîlê.»33Petrûs lê vegerand û got: «Hemû jî li ser te dudilî û sist bibin, ez tu caran dudilî û sist nabim.»34Îsa ji wî re got: «Bi rastî ez ji te re dibêjim, hema îşev, berî ku dîk bang bide tê sê caran min înkar bikî.»35Petrûs got: «Eger lazim be ku ez bi te re bimirim jî, ez tu caran te înkar nakim.» Hemû şagirtan jî weha got.Li Baxçê Gêtşemaniyê 36Hingê Îsa bi şagirtên xwe ve çû cihê ku jê re ‹Gêtşemanî› digotin û ji wan re got: «Hûn li vir rûnin, heta ku ez herim dera ha û dua bikim.»37Wî Petrûs û herdu kurên Zebedî bi xwe re birin û dest pê kir, keder û diltengiyê ew girt.38Hingê wî ji wan re got: «Dilê min gelek teng dibe, ez dikim bimirim. Li vir bin û bi min re hişyar bimînin.»39Hinekî pêşve çû, xwe deverû avêt erdê û dua kir: «Bavê min, eger bibe bila ev kasa tehl ji min derbas bibe. Lê bila ne wek ez dixwazim, lê wek ku tu dixwazî be.»40Piştre ew vegeriya ba şagirtan û ew di xew de dîtin. Ji Petrûs re got: «Ma we nikaribû hûn saetekê jî bi min re hişyar bimînin?41Hişyar bimînin û dua bikin, da ku hûn nekevin ceribandinê. Erê, ruh bi daxwaz e, lê beden lewaz e.»42Cara diduyan ew çû û dua kir: «Ya Bavê min, eger bêyî ku ez vê kasa tehl vexwim, ew ji min derbas nebe, bila daxwaza te bibe.43Îsa vegeriya û ew dîsa di xew de dîtin. Çimkî çavên wan ji xewê diçûn serhev.44Wî ew hiştin, careke din dûr ket, cara sisiyan dua kir û eynî peyv gotin.45Paşê vegeriya ba şagirtên xwe û ji wan re got: «Ma hûn hê jî radizin û bîhna xwe vedidin? Va ye, saet hat; Kurê Mirov dikeve destê gunehkaran.46Rabin, em herin. Va ye, yê ku min dide dest nêzîk bû.»Girtina Îsa 47Hê ew dipeyivî Cihûdayê ku yek ji diwanzdehan bû hat. Bi wî re elaleteke mezin a bi şûr û daran hebû. Ev ji aliyê serekên kahînan û rihspiyên gel ve hatibûn şandin.48Îcar ê ku ew bida dest bi wan re li ser îşaretekê li hev hatibû: «Ez kê ramûsim ew e, wî bigirin.»49Cihûda sererast hat ba Îsa û got: «Silav li te, mamoste!» û ew ramûsa.50Îsa lê vegerand û got: «Heval, tu ji bo çi hatiyî, wê bike.» Hingê ew mirov nêzîk bûn, dest avêtin Îsa û ew girtin.51Li ser vê yekê, yekî ku bi Îsa re bû, şûrê xwe kişand, li xulamê Serokkahîn xist û guhê wî pekand.52Hingê Îsa ji wî re got: «Şûrê xwe bixe kalanê wî. Çimkî her kesê ku şûr bikişîne, ewê bi şûr bê kuştin.53Ma tu dibêjî qey ez nikarim ji Bavê xwe bixwazim û ew jî di cih de ji diwanzdeh lejyonan* zêdetir milyaketan bigihîne min?54Lê hingê Nivîsarên* Pîroz ên ku dibêjin divê weha bibe, wê çawa bên cih?»55Wê gavê Îsa ji elaletê re got: «Ma ez rêbirek im ku hûn bi dar û şûran hatine ku min bigirin? Her roj ez li Perestgehê rûdiniştim û min hîn dikir, lê we ez negirtim.56Lê ev hemû çêbûn, da ku nivîsarên pêxemberan bên cih.» Hingê hemû şagirtan ew hişt û reviyan.Îsa li ber Civîna Giregiran 57Yên ku Îsa girtin, ew birin ba Qeyafayê Serokkahîn. Li wir Şerîetzan û rihspî civiyabûn.58Petrûs ji dûr ve li pey wî hat, heta hewşa Serokkahîn. Ew derbasî hundir bû, bi parêzgeran re rûnişt, da ku dawiyê bibîne.59Îcar serekên kahînan û tevahiya civîna* giregiran li hember Îsa li şahidiya derewîn digeriyan ku biryara kuştina wî bidin.60Bi ser ku gelek şahidên derewîn derketin jî, tiştê ku lê digeriyan peyda nekirin. Li dawiyê du şahidên derewîn hatin61û gotin: «Vî mirovî got: ‹Ez dikarim Perestgeha Xwedê hilweşînim û di sê rojan de ava bikim.›»62Hingê Serokkahîn rabû ser lingan û ji Îsa re got: «Ma tu bersîvê nadî? Ev çi şahidî ye ku evên ha li ser te didin?»63Lê Îsa tu tişt negot. Serokkahîn ji wî re got: «Ez te bi navê wî Xwedayê jîndar didim sondê, eger tu Kurê* Xwedê Mesîh* bî, ji me re bêje.»64Îsa ji wî re got: «Erê, wek ku te got, lê ez ji we re dibêjim:Ji niha û pê ve, hûnê bibînin ku ‹Kurê MirovLi milê rastê yê hêza Xwedê rûniştî yeÛ li ser ewrên ezmên tê.›[b]  »65Hingê Serokkahîn cilên xwe çirandin û got: «Wî çêr* kir! Êdî çi hewcedariya me bi şahidan heye? Va ye, we çêrkirina wî bihîst.66Hûn çi dibêjin?» Wan lê vegerand û gotin: «Ew yê kuştinê ye!»67Hingê tif kirin rûyê wî û ew dan ber kulman. Hinekan jî sîle lê xistin68û gotin: «Ji me re pêxemberîtiyê bike, ey Mesîh! Ka kî bû ku li te xist?»Petrûs Îsa Înkar Dike 69Hingê Petrûs li derve, li hewşê rûniştibû. Keçikeke xizmetkar hat ba wî û got: «Tu jî bi Îsayê Celîlî re bûyî.»70Lê wî li ber hemûyan înkar kir û got: «Ez nizanim ku tu çi dibêjî.»71Çaxê ew çû ber dergeh, keçikeke din ew dît û ji yên li wê derê re got: «Evê ha bi Îsayê Nisretî re bû.»72Wî dîsa bi sond înkar kir û got: «Ez wî nas nakim!»73Piştî gavekê yên ku li wir bûn çûn ba Petrûs û gotin: «Bi rastî tu bi xwe jî yek ji wan î. Çimkî devoka te, te dide zanîn.»74Hingê wî dest bi nifiran kir, sond xwar û got: «Ez wî mirovî nas nakim!» Di cih de dîk bang da.75Li ser vê yekê peyva ku Îsa gotibû hat bîra Petrûs: «Berî ku dîk bang bide tê sê caran min înkar bikî.» Hingê ew derket derve û bi dilşewatî giriya.
a.  26:31 Ji: Zekerya 13:7
b.  26:64 Ji: Zebûr 110:1; Daniyêl 7:13

Metta Beşê 25 Metta Beşê 27 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 27 Cihûda Xwe Dadileqîne 1Çaxê bû sibe hemû serekên kahînan û rihspiyên gel ji bo ku Îsa bikujin bi hev şêwirîn.2Ew girêdan, birin û dan destê Pîlatosê walî.3Hingê Cihûdayê ku Îsa dabû dest, gava dît ku çi biryar li ser wî hat dayîn, li kirina xwe poşman bû û sî zîv li serekên kahînan û rihspiyan zivirandin û got:4«Min guneh kir. Ez bûm sedemê xwîna bêsûc.» Wan lê vegerand û gotin: «Me çi ji vê ye? Tu bifikire.»5Cihûda zîv avêtin nav Perestgehê û derket. Ew çû û wî xwe daleqand.6Serekên kahînan zîv hildan û gotin: «Nabe ku em van peran bixin xezîna Perestgehê, çimkî perên xwînê ne.»7Bi hev şêwirîn û ji bo veşartina biyaniyan Zeviya Cerçêker kirrîn.8Loma ji wê zeviyê re heta îro jî Zeviya Xwînê tê gotin.9Hingê ew peyva ku bi devê Yêremya* pêxember hatibû gotin hat cih: «Wan sî zîv* girtin, bi wî bihayê ku hinekan ji zaryên Îsraêl ji bo wî vebirrîbûn10û wan pê Zeviya Cerçêker kirrî, wek ku Xudan li min emir kiribû.»[a] Îsa li ber Pîlatosê Walî 11Îsa li ber walî rawesta û wî jê pirsî: «Ma tu padîşahê Cihûyan î?» Îsa lê vegerand û got: «Erê, wek ku te got.»12Çaxê ku ew ji aliyê serekên kahînan û rihspiyan ve hat sûcdarkirin, wî tu bersîv neda.13Hingê Pîlatos jê pirsî: «Ma tu nabihîzî ku ew li hember te çiqas şahidiyê dikin?»14Îsa bersîv neda û peyvek jî negot, wusa ku walî gelek şaş ma.Îsa Cezayê Mirinê Distîne 15Adeta walî bû ku di cejnê de girtiyekî ku xelkê dixwest berde.16Wê demê bi navê Barabas girtiyekî navdar hebû.17Gava ku elalet civiya Pîlatos ji wan pirsî: «Hûn dixwazin ez kîjanî ji bo we berdim? Barabas an Îsayê ku jê re dibêjin Mesîh?»18Çimkî wî dizanibû ku wan Îsa ji çavnebarî girtiye û dane destê wî.19Çaxê Pîlatos li ser kursiyê dîwanê rûniştibû, jina wî jê re ev xeber şand: «Nebe ku tu tiştekî bi wî mirovê rast bikî, çimkî îşev di xewna xwe de min ji rûyê wî gelek tengahî dît.»20Lê serekên kahînan û rihspiyan elalet qanî kirin ku bixwazin Barabas bê berdan û Îsa bê kuştin.21Walî ji wan pirsî: «Ji herduyan hûn dixwazin ku ez kîjanî ji bo we berdim?» Wan jî got: «Barabas!»22Pîlatos got: «Nexwe ez bi Îsayê ku jê re dibêjin Mesîh çi bikim?» Hemûyan bersîv da: «Bila bê xaçkirin!»23Pîlatos pirsî: «Wî çi xerabî kiriye?» Lê ew hê bêtir qîriyan: «Bila bê xaçkirin!»24Gava Pîlatos dît ku tiştek ji destê wî nayê, lê hê bêtir hengame çêbibe, wî av hilda, li ber elaletê destê xwe şuşt û got: «Ez ji xwîna vî mirovî bêrî me. Ev karê we ye.»25Hemû xelkê bersîv da: «Bila xwîna wî di stûyê me û zarokên me de be!»26Hingê wî Barabas ji bo wan berda, Îsa da ber qamçiyan û da destê wan, da ku bê xaçkirin.Leşker Tinazên Xwe bi Îsa Dikin 27Hingê leşkerên walî Îsa birin qesrê û hemû tabûra* leşkeran li ser serê wî civandin.28Wan ew tazî kir û xiftanekî sor li wî kirin.29Tacek ji stiriyan honandin û dan serê wî. Çîtikek kirin destê wî yê rastê, li ber wî çûn ser çokan, tinazên xwe pê kirin û gotin: «Bijî padîşahê Cihûyan!»30Tif kirinê, çîtik ji dest standin û li serê wî xistin.31Piştî ku tinazên xwe pê kirin, xiftan hilanîn û cilên wî lê kirin. Piştre ew birin ku wî xaç bikin.Xaçkirina Îsa 32Gava ku derketin derve, wan yekî Kûrênî dît ku navê wî Şimûn bû, wan bi zorê xaça Îsa bi wî dan hilgirtin.33Çaxê ew hatin wî cihê ku jê re ‹Golgota› digotin – ku tê mana «Qoqê Serî» –34wan li wir şerab û zirav tevlihevkirî danê. Lê dema ku Îsa tam kir, nexwest vexwe.35Piştî ku wan ew xaç kir, wan cilên wî bi pişk li xwe leva* kirin.36Û li wir rûniştin û çavdêriya wî kirin.37Nivîsa sûcdarkirinê raserî serê wî danîn: EV ÎSAYÊ PADÎŞAHÊ CIHÛYAN E.38Hingê du rêbir jî bi wî re hatin xaçkirin; yek li milê wî yê rastê, yê din li milê wî yê çepê.39Yên ku di wir re derbas dibûn, serê xwe dihejandin, Îsa şermezar dikirin40û digotin: «Ka teyê Perestgeh hilweşanda û di sê rojan de ava bikira! Eger tu Kurê Xwedê bî, ji xaçê were xwarê û xwe xilas bike!»41Bi vî awayî serekên kahînan, Şerîetzan û rihspiyan jî tinazên xwe pê dikir û digotin:42«Yên din xilas kirin, lê nikare xwe xilas bike! Ew Padîşahê Îsraêlê ye! Ka bila niha ji xaçê bê xwarê, emê baweriyê bi wî bînin.43Ew xwe dispêre Xwedê. Eger Xwedê ji wî hez bike, bila niha wî xilas bike. Çimkî wî got: ‹Ez Kurê Xwedê me.›»44Rêbirên ku bi wî re hatibûn xaçkirin jî bi vî awayî ew şermezar kirin.Mirina Îsa 45Piştî nîvro saet ji diwanzdehan heta saet sisiyan tarî ket ser seranserê welêt.46Saet li dora sisiyan Îsa bi dengekî bilind qîriya: «Elî, Elî, lama sabaxtanî?» ku tê maneya: «Xwedayê min, Xwedayê min, te çima ez berdam?»[b] 47Gava hin ji yên ku li wir rawesta bûn ev bihîstin, gotin: «Ew gazî Êlyas* dike.»48Di cih de yek ji wan bezî û avgirek* hilda. Wî ew bi sihikê tije kir, bi serê çîtikekê ve danî û dirêjî Îsa kir ku vexwe.49Yên din jî gotin: «Ka bihêle, em bibînin ma Êlyas wê bê ku wî xilas bike.»50Îsa careke din bi dengekî bilind qîriya û ruhê xwe da.51Di wê gavê de perda Perestgehê ji serî heta binî çiriya û bû du perçe. Erd hejiya û lat qelişîn.52Gor vebûn û gelek kesên pîroz ên ku miribûn, rabûn.53Ew ji goran derketin û piştî rabûna Îsa çûn Bajarê* Pîroz û ji aliyê gelekan ve hatin dîtin.54Gava sersed* û yên ku bi wî re çavdêriya Îsa dikirin erdhejîn û tiştên bûyî dîtin, ji tirsa bizdiyan û gotin: «Bi rastî jî, ev Kurê Xwedê bû!»55Gelek jin li wir bûn û ji dûr ve temaşe dikirin. Ew ji Celîlê li pey Îsa hatibûn û ji wî re xizmet kiribûn.56Meryema* Mejdelanî, Meryema* diya Aqûb û Ûsiv û diya kurên Zebedî di nav wan de bûn.Veşartina Îsa 57Gava ku bû êvar, mirovekî dewlemend ê ji Arîmetyayê hat. Navê wî Ûsiv bû û ew bi xwe jî şagirtê Îsa bû.58Çû ba Pîlatos û cesedê Îsa jê xwest. Pîlatos jî emir kir ku bidin wî.59Ûsiv cesed hilanî, bi cawekî paqij ê keten pêça60û ew di gora xwe ya nû de ya ku di latê de kolabû veşart. Wî kevirekî mezin gêr kir ber devê gorê û çû.61Meryema Mejdelanî û Meryema din li pêşberî gorê rûniştibûn.Nobedarên Gorê 62Dotira rojê – rojekê piştî roja* Amadekirinê – serekên kahînan û Fêrisî çûn ba Pîlatos û gotin:63«Ezbenî, di bîra me de ye hê ku ewê xapînok dijiya, gotibû: ‹Piştî sê rojan ezê rabim.›64Ji bo vê yekê emir bide, da ku gor heta sê rojan bê parastin. An na, şagirtên wî dikarin bên cesedê wî bidizin û ji gel re bêjin ku ew ji nav miriyan rabûye. Hingê xapandina dawîn wê ji ya pêşî xerabtir be.»65Pîlatos got: «Nobedarên di emrê we de hene. Herin û hûn çawa dizanin, wusa gorê biparêzin.»66Ew jî çûn gor parastin, kevir mor kirin û nobedar danîn ber.
a.  27:9-10 Ji: Zekerya 11:12-13; Yêremya 32:6-9
b.  27:46 Ji: Zebûr 22:1

Metta Beşê 26 Metta Beşê 28 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Metta » Beşê 28 Rabûna Îsa ya ji nav Miriyan 1Piştî Şemiyê, roja pêşî ya heftiyê serê sibê zû Meryema Mejdelanî û Meryema din çûn ku li gorê binêrin.2Ji nişkê ve erdhejîneke mezin çêbû. Çimkî milyaketekî Xudan ji ezmên hat xwarê, çû ser gorê, kevir gêr kir û li ser rûnişt.3Dîtina wî wek birûskê bû û cilên wî wek berfê spî bûn.4Nobedar ji tirsa wî lerizîn û bûn wek miriyan.5Milyaket ji jinan re got: «Hûn netirsin, ez dizanim ku hûn li Îsayê ku hatibû xaçkirin digerin.6Ew ne li vir e, wek ku wî gotibû, ew rabûye. Werin û wî cihê ku ew lê dirêjkirî bû bibînin.7Îcar zû herin ji şagirtên wî re bêjin: ‹Ew ji nav miriyan rabûye û niha beriya we diçe Celîlê. Hûnê wî li wê derê bibînin. Va ye min ji we re got.›»8Jin bi lez ji gorê vegeriyan, bi tirs û bi şahiyeke mezin bezîn, da ku ji şagirtên wî re bêjin.9Ji nişkê ve Îsa rastî wan hat û got: «Silav li we.» Ew nêzîkî wî bûn, xwe avêtin lingên wî û perizînê*.10Hingê Îsa ji wan re got: «Netirsin. Herin û ji birayên min re bêjin, bila biçin Celîlê. Li wir ewê min bibînin.»Bertîldayîna Nobedaran 11Gava ku hê jin di rê de bûn, hinek ji nobedaran gihîştin bajêr û hemû tiştên bûyî ji serekên kahînan re gotin.12Piştî ku serekên kahînan bi rihspiyan re civiyan û şêwirîn, gelek pere dan leşkeran13û gotin: «Bêjin: ‹Gava ku bi şev em razayî bûn şagirtên wî hatin û ew dizîn.›14Eger ev bigihîje guhê walî, emê wî qanî bikin û xemê bi we nadin xwarin.»15Wan jî pere standin û wek ku li wan hatibû şîretkirin, kirin. Ev gotin heta îro jî di nav Cihûyan de belav bûye.Îsa Xwe Nîşanî Şagirtên Xwe Dide û Wan Dişîne 16Her yanzdeh şagirt çûn Celîlê, wî çiyayê ku Îsa ji wan re gotibû herinê.17Gava ku wan ew dît, perizîn wî; lê hinek ji wan dudilî bûn.18Hingê Îsa nêzîkî wan bû û ji wan re got: «Li erdê û li ezmên hemû desthilatî ji min re hatiye dayîn.19Loma herin û hemû miletan bikin şagirtên min: Wan bi navê Bav, Kur û Ruhê Pîroz imad* bikin,20hemû tiştên ku min li we emir kirine, hînî wan bikin, da ku pêk bînin. Va ye, ez herdem heta dawiya dinyayê bi we re me.» 
Metta Beşê 27 Marqos Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 1 Danezana Yûhennayê Imadkar 1Ev destpêka Mizgîniya* Îsa Mesîhê Kurê* Xwedê ye.2Di nivîsara Îşaya* pêxember de weha hatiye nivîsîn:«Va ye, ez qasidê xwe di pêşiya te de dişînim.Ewê riya te amade bike.[a] 3‹Dengek li çolê gazî dike:Riya Xudan* amade bikin,Şiveriyên wî sererast bikin!›[b]  »4Û Yûhennayê* imadkar li çolê derket meydanê, mirov hîn dikirin ku tobe bikin, da ku li gunehên wan bê bihûrtin û ew bên imadkirin*.5Hemû xelkê Cihûstanê* û tevahiya Orşelîmiyan* dihatin ba wî, gunehên xwe eşkere dikirin û di Çemê Urdunê de bi destê wî imad dibûn.6Yûhenna cilekî ji pirça devê li xwe kiribû û li pişta wî jî qayîşeke çermîn hebû. Wî kulî û hingivê çolê dixwarin.7Wî dida bihîstin û digot: «Yê ku piştî min tê, ji min hêzdartir e û ez ne hêja me ku xwe bitewînim û benên çaroxa wî jî vekim.8Min hûn bi avê imad kirin, lê ewê we bi Ruhê* Pîroz imad bike.»Imadbûn û Ceribandina Îsa 9Îcar wan rojan Îsa* ji bajarê Nisreta Celîlê* hat û bi destê Yûhenna di Çemê Urdunê de imad bû.10Îsa ji avê derket derneket, dît ku ezman qelişî û Ruh* wek kevokekê li ser wî danî.11Û dengek ji ezmanan hat: «Tu yî Kurê min ê delal. Dilê min bi te xweş e.»12Di cih de Ruh, berê Îsa da çolê,13ew çil rojî li çolê ma û ji aliyê Îblîs* ve hat ceribandin. Ew bi heywanên çolê re ma û milyaketan jê re xizmet dikir.Îsa li Celîlê Dest bi Belavkirina Mizgîniyê Dike 14Piştî girtina Yûhenna, Îsa hat herêma Celîlê* û dest bi dayîna Mizgîniya* Xwedê kir15û got: «Wext hat, Padîşahiya* Xwedê nêzîk bûye; tobe bikin û baweriya* xwe bi Mizgîniyê bînin!»Îsa Gazî Çar Masîgiran Dike 16Gava ku Îsa di perê Gola Celîlê re diçû, Şimûn* û birayê wî Endrawis dîtin. Wan tor davêtin golê, çimkî ew masîgir bûn.17Îsa ji wan re got: «Li pey min werin, ezê we bikim nêçîrvanên mirovan.»18Wan jî di cih de torên xwe hiştin û li pey wî çûn.19Dema ku Îsa ji wê derê hinekî pêşve çû, kurên Zebedî, Aqûb* û birayê wî Yûhenna* dîtin. Wan di qeyikê de torên xwe vediçinîn.20Îsa ew dîtin nedîtin gazî wan kir, wan jî bavê xwe bi karkeran re di qeyikê de hişt û li pey wî çûn.Îsa Ruhê Nepak Derdixe 21Îcar ew gihîştin Kefernahûmê. Roja* Şemiyê hat û nehat, Îsa çû kinîştê* û dest bi hînkirinê kir.22Ew jî li hînkirina wî gelek şaş man. Çimkî wî ne wek Şerîetzanan*, lê bi desthilatî hînî wan dikir.23Hema hingê di kinîşta wan de mirovek hebû ku ruhê nepak ew girtibû. Wî bi qîrîn got:24«Ya Îsayê Nisretî, te çi ji me ye? Ma tu hatî ku me helak bikî? Ez dizanim tu kî yî: Tu Pîrozê* Xwedê yî!»25Îsa lê hilat* û got: «Deng neke û derkeve!»26Ruhê nepak jî ew vehejand û bi dengekî bilind qîriya û jê derket.27Hemû heyirîn, ji hev pirsîn û gotin: «Ev çi kar e? Hînkirineke nû! Bi desthilatî ew emir li ruhên nepak dike û ew jî bi ya wî dikin.»28Û nav û dengê Îsa zûka li hawirdora Celîlê*, li her cihî belav bû.Îsa Gelek Nexweşan Qenc Dike 29Îsa ji kinîştê* derket derneket, bi Aqûb* û Yûhenna* re çû mala Şimûn* û Endrawis.30Xesûya Şimûn bi tayêketî radiza. Di cih de ji bo wê, ji Îsa re gotin.31Ew jî çû ba wê, bi destê wê girt û rakir. Tayê ew berda û jinikê ji wan re xizmet kir.32Êvarê, piştî ku roj çû ava, xelkê hemû nexweş û yên cinoyî* anîn ba wî.33Hemû xelkê bajêr li ber derî civiyabû.34Îsa gelek kesên bi nexweşiyên cûr bi cûr qenc kirin, gelek cin jî derxistin û nedihişt ku cin gotinekê bêjin. Çimkî wan dizanibû ku ew kî ye.Îsa Mizgîniya Xwedê di Celîlê de Belav Dike 35Bi berbangê re, serê sibê zû Îsa rabû û derket, çû cihekî bêpêjin û li wir dua kir.36Şimûn û yên bi wî re, li Îsa geriyan37û gava ku wan ew dît, jê re gotin: «Her kes li te digere.»38Wî ji wan re got: «Em herin cihêkî din, nav bajarên nêzîk, da ku ez li wan deran jî hîn bikim, çimkî ez ji bo vê yekê hatime.»39Îcar ew li hemû herêma Celîlê* digeriya û di kinîştên* wan de hîn dikir û cin derdixistin.Îsa Yekî Kotî Paqij û Qenc Dike 40Û kotiyek* hat, li ber Îsa çû ser çokan, lava kir û got: «Eger tu bixwazî, tu dikarî min paqij bikî.»41Dilê Îsa pê şewitî, destê xwe dirêj kir, li wî da û got: «Ez dixwazim, paqij bibe!»42Û di cih de kotîbûn jê çû û ew paqij bû.43Îsa bi hişkî tembîh li wî kir, di cih de ew ji ba xwe rêkir44û ji wî re got: «Binêre! Ji kesî re tiştekî nebêje. Lê here, xwe nîşanî kahîn* bide û tiştê ku Mûsa* emir kiriye, pêşkêş bike, da ji wan re bibe şahidî, ku tu paqij bûyî.»45Lê ew derket, dest pê kir, bi eşkereyî peyivî û ev gotin belav kir, wusa ku Îsa êdî nikaribû bi eşkereyî here bajarekî, lê li derve, li cihên bêpêjin dima. Û xelk ji her aliyî ve dihatin ba wî.
a.  1:2 Ji: Melaxî 3:1
b.  1:3 Ji: Îşaya 40:3

Metta Beşê 28 Marqos Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 2 Îsa Felciyekî Qenc Dike 1Piştî çend rojan, dema ku Îsa vegeriya Kefernahûmê, hat bihîstin ku ew li mal e.2Mirov di malê de wusa pirr civiyabûn ku heta li ber derî jî cih nemabû. Îsa peyva* Xwedê hînî wan dikir.3Îcar hin mirov hatin, felciyek ku ji aliyê çar kesan ve dihat hilgirtin anîn ba Îsa.4Lê gava ji ber elaletê* rê nedîtin ku nêzîkî wî bibin, wan banê xaniyê ku ew lê dima qul kir û mirovê felcî tevî nivînên wî daxistin jêr.5Gava ku Îsa baweriya* wan dît, wî ji yê felcî re got: «Lawo, li gunehên te hat bihûrtin.»6Hinek Şerîetzan* li wir rûniştibûn û di dilê xwe de digotin:7«Ev mirov çima wusa dibêje? Çêran* dike! Ma ji Xwedê pê ve, kî dikare li gunehan bibihûre?»8Îsa jî di cih de bi ruhê xwe bi fikrên wan hesiya û got: «Hûn çima tiştên weha di dilê xwe de dibêjin?9Ma kîjan hêsanîtir e? Mirov ji yê felcî re bêje: ‹Li gunehên te hat bihûrtin› an bêje: ‹Rabe, nivînên xwe hilîne û rêve here›?10Lê ji bo hûn bizanin ku desthilatiya Kurê* Mirov heye ku li ser erdê li gunehan bibihûre…»11ji yê felcî re got: «Ez ji te re dibêjim: Rabe, nivînên xwe hilîne û here mala xwe.»12Zilam jî rabû, di cih de nivînên xwe hilanîn û li ber hemûyan derket û çû. Hemû jî heyirî man, pesnê Xwedê dan û gotin: «Me tiştekî wusa tu caran nedîtiye!»Îsa Gazî Lêwî Dike 13Îsa careke din çû perê golê. Hemû elalet* dihat ba wî û wî jî ew hîn dikirin.14Çaxê ku Îsa derbas dibû, Lêwiyê* kurê Halfayos li cihê bacxanê rûniştî dît û jê re got: «Li pey min were.» Ew jî rabû û li pey wî çû.15Gava ku Îsa li mala Lêwî li ser xwarinê bû, gelek bacgir* û gunehkar tevî wî û şagirtên* wî li ser sifrê rûdiniştin, çimkî yên li pey wî diçûn gelek bûn.16Şerîetzanên* ku Fêrisî* bûn, dema ku Îsa bi bacgir û gunehkaran re li ser sifrê dîtin, ji şagirtên wî pirsîn: «Çima ew bi bacgir û gunehkaran re xwarinê dixwe?»17Gava ku Îsa ev bihîst, ji wan re got: «Ne yên saxlem, lê yên nexweş hewcedarê hekîm* in. Ez nehatime gazî yên rast bikim, lê ez hatime gazî yên gunehkar bikim.»Pirsa Rojîgirtinê 18Şagirtên* Yûhenna û Fêrisî bi rojî bûn. Hinek hatin ba Îsa û jê pirsîn: «Çima şagirtên Yûhenna û yên Fêrisiyan rojiyê digirin, lê şagirtên te rojiyê nagirin?»19Îsa ji wan re got: «Heta zava bi wan re be, ma dibe ku xelkê dawetê rojiyê bigirin? Heta zava bi wan re be, ew nikarin rojiyê bigirin!20Lê rojên ku zava ji wan bê standin wê bên. Hingê, wê rojê, ewê rojiyê bigirin.21«Tu kes bi perçê qumaşê ku neçûye hev cilê kevin pîne nake. Eger bike, pînê nû ji cilê kevin diqete û cihê qetiyayî hê xerabtir dibe.22Û tu kes şeraba nû naxe meşkên kevin. Eger bixeyê, şerab wê meşkan bidirîne, hem şerab ziyan dibe, hem jî meşk. Na, şeraba nû dixin meşkên nû.»Pirsa Roja Şemiyê 23Îsa rojeke* Şemiyê di nav dexlan re dibihûrî. Çaxê şagirtên* wî rêve diçûn, dest pê kirin, simbilên genim çinîn.24Fêrisiyan* ji Îsa re got: «Binêre! Çima şagirtên te tiştê ku roja* Şemiyê nabe dikin?»25Îsa li wan vegerand û got: «Ma we nexwendiye ku Dawid* û yên pê re gava birçî bûn û hewcedariya wan hebû, wî çi kir?26Di dema Evyatarê Serokkahîn de ew ket Mala* Xwedê û nanê* pêşberiyê xwar, ku xwarina wî nanî ji bilî kahînan* ji kesî din re çênabe. Bi ser de jî, Dawid nan da yên bi xwe re.»[a] 27Hingê Îsa ji wan re got: «Roja Şemiyê ji bo mirovan hat danîn, ne ku mirov ji bo roja Şemiyê!28Bi vî awayî Kurê* Mirov Xudanê roja* Şemiyê ye jî.»
a.  2:26 Qanûna Kahîntiyê 24:9; Samûêl I, 21:1-6

Marqos Beşê 1 Marqos Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 3 Qenckirina Mirovekî Desthişkbûyî 1Îcar Îsa careke din ket kinîştê*. Li wê derê mirovek hebû ku destê wî hişk bûbû.2Çavên wan li Îsa bûn, ka ewê roja Şemiyê wî qenc bike, da ku wî sûcdar bikin.3Îsa ji mirovê ku destê wî hişk bûbû re got: «Ka rabe, li navendê raweste!»4Piştre ji wan re got: «Ma di roja Şemiyê de qencîkirin an xerabîkirin, xilaskirina jiyana mirovekî an kuştin cayîz e?» Lê wan devê xwe girt.5Îsa bi hêrs li wan ên ku li hawirdora wî bûn nêrî, ji ber serhişkiya wan xemgîn bû û ji zilam re got: «Destê xwe dirêj bike.» Wî jî dirêj kir û destê wî qenc bû.6Fêrisî* derketin derve û di cih de bi alîgirên Hêrodês* re şêwirîn, ka ewê çawa Îsa bidin kuştin.Civata li Perê Golê 7Îsa bi şagirtên* xwe ve xwe da perê golê. Ji Celîlê* elaleteke* mezin li pey wî hat.8Gava ku wan kirinên wî bihîstin, ji Cihûstanê*, ji Orşelîmê*, ji Îdûmeyê* û ji aliyê Urdunê, ji herêma Sûr* û Saydayê gelek mirov hatin ba wî.9Hingê Îsa ji şagirtên xwe re got ku ji wî re qeyikekê amade bikin, da ku di nav elaletê de neyê dehfandin.10Çimkî wî gelek kes qenc kiribûn, wusa ku yên êşên wan hebûn, ji bo ku destê xwe li wî bidin, li wî teng dikirin.11Dema ku ruhên nepak ew didîtin, li ber wî deverû xwe davêtin erdê, diqîriyan û digotin: «Tu Kurê* Xwedê yî!»12Lê Îsa hişk li wan emir dikir, da ji kesî re nebêjin ku ew kî ye.Hilbijartina Her Diwanzdeh Şagirtan 13Îsa hilkişiya çiyê û kesên ku wî dixwestin gazî ba xwe kirin. Ew jî hatin ba wî.14Wî diwanzdeh kes hilbijartin ku bi wî re bimînin û wan bişîne ku Mizgîniyê* bidin, navê wan kir Şandî*15û wî desthilatî da wan ku cinan derxin.16Diwanzdeh kesên hilbijartî ev in: Şimûn – ku navê wî kir Petrûs* –17Aqûbê* Zebedî û birayê wî Yûhenna* – wî navê Boanerces li wan kir, ku tê mana «Kurên Gurîna Ezmên» –18Endrawis, Filîpos, Bertolomeyos, Metta*, Tûma, Aqûbê kurê Halfayos, Tedayos, Şimûnê welatparêz19û Cihûdayê* Îsxeryotî yê ku Îsa da dest.Îsa û Belzebûl 20Paşê Îsa çû malekê. Dîsa ewqas elalet civiya, wusa ku nikaribûn xwarinê jî bixwin.21Dema mirovên wî ev yek bihîstin, derketin ku wî bigirin, çimkî wan digot: «Wî hişê xwe winda kiriye!»22Û Şerîetzanên* ku ji Orşelîmê* daketibûn, digotin: «Belzebûl* bi wî re ye. Ew bi destê mîrê cinan, cinan derdixe!»23Îsa jî ew gazî ba xwe kirin û bi meselan ji wan re got: «Îblîs* çawa dikare Îblîs derxe?24Eger di nav padîşahiyekê de dubendî hebe, ew padîşahî nikare bimîne.25Û eger di nav malekê de dubendî hebe, ew mal nikare bimîne.26Û eger Îblîs li hember xwe rabe û bi xwe re bikeve dubendiyê, nikare bimîne û êdî dawiya wî hatiye.27Lê belê tu kes nikare bikeve mala mêrxasekî û talan bike. Divê pêşî wî mêrxasî girêde û piştre mala wî talan bike.28«Bi rastî ez ji we re dibêjim, hemû guneh û çêrên* kurên mirovan wê li wan bên bihûrtin,29lê belê kî ku çêrî Ruhê* Pîroz bike, tu caran lê nayê bihûrtin; ew bi gunehê herheyî sûcdar e.»30Îsa weha peyivî, çimkî wan digot: «Ruhê nepak bi wî re heye.»Dê û Birayên Îsa 31Dê û birayên Îsa hatin, li derve rawestan, yek şandin pey wî û gazî wî kirin.32Elalet li dora wî rûdinişt, îcar jê re gotin: «Va ye, diya te û birayên te li derve ne, li te digerin.»33Îsa li wan vegerand û got: «Diya min û birayên min kî ne?»34Hingê li kesên li dora xwe rûniştî nêrî û got: «Va ne, diya min û birayên min!35Kî ku daxwaza Xwedê bîne cih, birayê min, xwişka min û diya min ew e.»
Marqos Beşê 2 Marqos Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 4 Mesela Erdê Qenc û Neqenc 1Îsa dîsa li perê golê dest bi hînkirinê kir. Elaleteke wusa mezin li dora wî civiya ku ew li qeyika li ser golê siwar bû û rûnişt. Hemû elalet li perê golê bû2û wî gelek tişt bi meselan hînî wan dikir. Di hînkirina xwe de got:3«Guhdarî bikin! Cotkar derket ku tov biçîne.4Çaxê wî tov direşand, hinek jê ket tenişta rê, teyr hatin û ew xwarin.5Û hinek ket ser erdê kevirî yê ku axa wî kêm bû û ji ber ku ax ne kûr bû, ew zû şîn bû.6Gava roj hilat, ew kizirî; ji ber ku rayê* wî tunebû, hişk bû.7Û hinekî din ket nav stiriyan, stirî mezin bûn û ew fetisandin û wî ber neda.8Û hinek ket ser erdekî qenc û şîn bû, mezin bû û ber da, hinekan sî, hinekan şêst, hinekan sed qat ber dan.»9Û Îsa ji wan re got: «Ewê ku guhên wî ji bo bihîstinê hene, bila bibihîze.»Armanca Meselan 10Gava Îsa bi tenê ma, diwanzdehan û kesên ku li hawirdora wî bûn li ser meselan jê pirsîn.11Wî li wan vegerand û got: «Sirên Padîşahiya* Xwedê ji we re hatine dayîn, lê ji bo wan ên ku li derve ne, her tişt bi meselan tê gotin,12da ku:‹Çiqas bibînin jî tênegihîjin;Çiqas bibihîzin jî fêm nekin;Nebe ku vegerin û li wan bê bihûrtin.› »[a] Şîrovekirina Mesela Erdê Qenc û Neqenc 13Îsa ji wan re got: «Ma hûn vê meselê fêm nakin? Nexwe hûnê çawa hemû meselan fêm bikin?14Cotkar peyvê* diçîne.15Yên li tenişta rê, ew cihê ku peyv lê hatiye çandin, ew in ku dibihîzin, lê di cih de Îblîs* tê û peyvê ji dilê wan dertîne.16Yên li ser erdê kevirî hatine çandin jî ew in ku gava peyvê dibihîzin, di cih de bi şahî wê qebûl dikin,17lê ji ber ku rayê* wan tune, ew tenê demeke kurt dimînin. Dema ku ji bo peyvê cefa û tengahiyê dibînin, zû ji rê derdikevin.18Û yên di nav stiriyan de hatine çandin ew in, ku peyvê dibihîzin,19lê xema vê dinyayê û xapandina dewlemendiyê û xwestina tiştên din dikevin navê û peyvê difetisînin û peyv bêber dimîne.20Û yên di erdê qenc de hatine çandin ew in ku peyvê dibihîzin, qebûl dikin. Hinek sî, hinek şêst û hinek jî sed qatî ber didin.»Ronahiya Çirayê 21Û Îsa ji wan re got: «Gava qendîlê  tînin hundir, ma ji bo ku bixin bin melkebê an jî bin nivînan tînin? Ma ne ji bo danîna ser şamdankê ye?22Tu tiştê veşartî tune ku neyê eşkerekirin, ne jî tiştekî nixumandî heye ku nekeve ber ronahiyê.23Guhên kê ji bo bihîstinê hebin, bila bibihîze.»24Û wî ji wan re got: «Bala xwe bidin tiştên ku hûn dibihîzin. Hûn bi kîjan pîvanê bipîvin, bi wê pîvanê wê ji we re jî bê pîvandin û bi ser de jî wê bê zêdekirin.25Çimkî bi kê re hebe, wê bêtir ji wî re bê dayîn û bi kê re tunebe, tiştê ku pê re heye jî, wê jê bê standin.»Padîşahiya Xwedê 26Û Îsa got: «Padîşahiya* Xwedê dimîne vê yekê: Zilamek li erdê tov diçîne.27Bi şev radize, bi roj radibe, tov şîn dibe û mezin dibe û mirov nizane ku ev çawa dibe.28Erd ji ber xwe ber dide; pêşî zîl dide, piştre diseride, paşê jî liba gihîştî di simbil de dide.29Gava ku ber digihîje, mirov êdî dasê davêjê, çimkî dema dirûna wî hatiye.»Mesela Liba Xerdelê 30Îsa got: «Gelo em Padîşahiya Xwedê bimînînin çi? An jî em wê bi kîjan meselê bêjin?31Ew dimîne liba xerdelê. Gava tê çandin, ji hemû tovên li ser erdê biçûktir e.32Lê gava digihîje, ji hemû pincaran mezintir dibe û çiqilên mezin dide, wusa ku teyrên ezmên dikarin di bin siya wê de bi cih bibin.»33Bi gelek meseleyên bi vî awayî li gor ku ew têdigihîştin, wî peyv* ji wan re digot.34Bê mesele ji wan re tiştek nedigot, lê gava ew bi tenê bûn, ji şagirtên xwe re her tişt vedikir.Îsa Bagerê Radiwestîne 35Wê rojê, gava ku bû êvar, Îsa ji şagirtên xwe re got: «Em derbasî wî aliyê golê bibin.»36Şagirt ji elaletê veqetiyan, ketin qeyika ku Îsa tê de bû û wan ew bi xwe re bir. Qeyikên din jî bi wî re bûn.37Îcar bagereke mezin rabû, pêlan wusa li qeyikê dixist ku êdî ew bi avê tije dibû.38Lê Îsa di paşiya qeyikê de serê xwe danîbû ser balgehekê û radiza. Wan ew hişyar kir û gotin: «Mamoste, ma ne xema te ye ku em helak bibin?»39Îsa rabû, li bayê hilat* û emir li golê kir: «Raweste, bêdeng be!» Ba sekinî, bêpêjiniyeke mezin çêbû.40Îsa ji şagirtan re got: «Hûn çima ditirsin? Ma hê baweriya* we tune?»41Tirseke mezin ket ser wan û ji hevdû re gotin: «Gelo ev kî ye ku hem ba, hem jî gol bi ya wî dikin?»
a.  4:12 Ji: Îşaya 6:9-10

Marqos Beşê 3 Marqos Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 5 Îsa Yekî Cinoyî Qenc Dike 1Ew derbasî aliyê din ê Gola Celîlê bûn û gihîştin herêma Girasîniyan.2Gava ku Îsa ji qeyikê derket, wê gavê ji nav goristanê mirovek rastî wî hat ku bi ruhê nepak ketibû.3Ew di nav goran de dijiya û tu kesî nikaribû bi zincîran jî wî girêde;4çimkî gelek caran ew bi qeyd û zincîran girêdabûn, lê wî zincîr qetandibûn û qeyd şikandibûn. Tu kesî nikaribû ew zeft bikira.5Hergav, bi şev û roj di goristanan de, li serê çiyan diqîriya û xwe bi keviran birîndar dikir.6Gava wî Îsa ji dûr ve dît, bi lez hat, jê re çû ser çokan7û bi dengekî bilind qîriya û got: «Ya Îsa, Kurê* Xwedayê  Herî Berz, ma te çi ji min e? Ji bo xatirê Xwedê, min nede ezabê!»8Çimkî Îsa gotibû: «Hey ruhê nepak, ji vî mirovî derkeve!»9Îsa jê pirsî: «Navê te çi ye?» Wî jî got: «Navê min Lejyon* e, çimkî em gelek in.»10Wî pirr ji Îsa lava kir ku ew wan neşîne derveyî wê herêmê.11Û li wir, li pala çiyê garaneke mezin a berazan diçêriya.12Ruhên nepak ji Îsa lava kirin û gotin: «Me bişîne nav berazan ku em bikevin nav wan.»13Wî jî destûr da wan, ruhên nepak jî derketin û ketin nav berazan. Ew garana ku nêzîkî du hezar beraz bû, wê xwe di kaşê re avêt golê û xeniqî14Gavanên berazan reviyan û ev xeber li bajêr û li gundan belav kirin. Û xelk jî hatin ku tiştên bûyî bibînin.15Ew hatin ba Îsa û wan ew mirovê ku lejyoneke* cinan tê de bû, bi cil û li ser hişê xwe û rûniştî dîtin. Hingê ew tirsiyan.16Yên ev yeka ku ji wî mirovê cinoyî* re hat kirin û tiştê ku bi berazan hat, dîtin, ji xelkê re gotin.17Û wan dest pê kir lava ji Îsa kirin ku ew ji herêma wan here.18Gava Îsa ket qeyikê, ew mirovê ku cinoyî bû jê lava kir ku bi wî re here.19Lê Îsa nehişt û jê re got: «Vegere mala xwe û ji maliyên xwe re bêje ku Xudan* ji bo te çi kir û çawa li te hat rehmê.»20Ew jî çû û eva ku Îsa ji bo wî kiribû li herêma Dêkapolîsê* belav kir û her kes şaş ma.Vejandina Keçekê û Qencbûna Jinekê 21Gava Îsa dîsa bi qeyikê derbasî aliyê din bû, elaleteke mezin li dora wî civiya. Ew li perê golê disekinî.22Yek ji serekên kinîştê ku navê wî Yayîros bû, hat ba wî. Gava wî Îsa dît, xwe avêt ber lingên wî,23jê gelek lava kir û got: «Keçika min a biçûk li ber mirinê ye. Were û destên xwe deyne ser wê, da ku ew qenc bibe û bijî.»24Îsa rabû bi wî re çû.Elaleteke mezin li pey wî diçû û der û dor lê teng dikir.25Û jinikek li wir hebû ku ji diwanzdeh salan ve xwîn jê diçû.26Wê ji destê gelek hekîman* gelek êş kişandibû û hemû hebûna xwe mezaxtibû, dîsa feyde nedîtibû, lê hê xerabtir bûbû.27Jinikê tiştên ku li ser Îsa hatibûn gotin, bihîstibû. Di nav elaletê de ji pişt ve hat û destê xwe li kirasê wî da.28Çimkî wê di dilê xwe de digot: «Bi tenê ez destê xwe li kirasê wî bidim, ezê qenc bibim.»29Û di cih de xwîna ku jê diçû çikiya û jinikê jî ji bedena xwe fêm kir ku ji êşa xwe qenc bû.30Îsa di cih de pê hesiya ku hêzek jê çû, di nav elaletê de zivirî û pirsî: «Kê destê xwe li cilên min da?»31Şagirtên wî gotin: «Tu dibînî ku elaletê der û dor li te teng kiriye, hê jî tu dibêjî: ‹Kê destê xwe li min da?›»32Lê Îsa çav li dora xwe digerand ku bibîne, kê ev kiriye.33Jinikê dizanibû ku çi bi wê hatiye kirin, bi tirs û lerz hat û xwe avêt ber lingên wî û hemû rastî got.34Îsa ji wê re got: «Keça min, baweriya* te tu qenc kirî. Bi silamet here û ji êşa xwe sax bibe.»35Îsa hê dipeyivî, ji mala serekê kinîştê mirov hatin û gotin: «Keçika te mir. Tu çima hê mamoste diwestînî?»36Gava Îsa ev bihîst, wî ji serekê kinîştê re got: «Netirse, bi tenê bawer bike!»37Wî nehişt ku ji bilî Petrûs, Aqûb* û birayê wî Yûhenna kes li pey wî bê.38Çaxê gihîştin mala serekê kinîştê, Îsa dît ku dikin qîjeqîj, digirîn û diqîrin.39Gava ew ket hundir, ji wan re got: «Çima hûn dikin qîjeqîj û digirîn? Zarok nemiriye, lê di xew de ye.»40Îcar ew pê keniyan.Lê Îsa hemû derxistin derve, dê û bavê zarokê û her sê şagirtên xwe birin û ket cihê ku zarok lê bû.41Destê zarokê girt û jê re got: «Talîta qûm!» ku bê wergerandin: «Keçikê, ez ji te re dibêjim: Rabe!»42Keçik di cih de rabû û geriya. Ew diwanzdeh salî bû. Îcar ew yekcar şaş man.43Îsa hişk li wan emir kir ku vê yekê ji kesî re nebêjin û ji wan re got ku xwarinê bidin keçikê.
Marqos Beşê 4 Marqos Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 6 Îsa li Bajarê Xwe Nisretê Tê Redkirin 1Îsa ji wir derket û çû bajarê xwe. Şagirtên wî jî li pey wî çûn.2Çaxê bû roja Şemiyê, wî di kinîştê de dest bi hînkirinê kir û gelekên ku ew bihîstin, gelek şaş man û gotin: «Vî mirovî ev tişt ji ku derê anîn? Ev çi şehrezayî ye ku jê re hatiye dayîn? Ev çi keramet in ku bi destê wî çêdibin?3Ma ev ne xerat e? Ma ev ne kurê Meryemê* û birayê Aqûb, Yûsês, Cihûda û Şimûn e? Ma xwişkên wî ne li vir di nav me de ne?» Bi vî awayî ew ji wî enirîn.4Îsa jî ji wan re got: «Pêxemberek* ji bajarê xwe, di nav mirovên xwe de û ji mala xwe pê ve, li cihên din ne bê siyanet* e.»5Wî li wê derê nikaribû tu keramet bikira, bi tenê destên xwe danîn ser çend nexweşan û ew qenc kirin.6Îsa li bêbaweriya wan şaş ma.Îsa li gundên hawirdorê digeriya û hîn dikir.Şandina Diwanzdeh Şagirtan 7Wî her diwanzdeh gazî ba xwe kirin û dest pê kir, ew cot bi cot şandin û li ser ruhên nepak desthilatî da wan.8Li wan emir kir û got: «Ji bo rêwîtiyê ji bilî dar tu tiştî bi xwe re nebin: Ne nan, ne tûr û ne jî di kemberê de pere.9Çaroxên xwe bikin piyê xwe, lê du kirasan wernegirin.»10Ser ve zêde kir û got: «Her li ku derê ku hûn bikevin malekê, heta ku hûn ji wî cihî derkevin, li wê malê bimînin.11Ew cihên ku we qebûl nekin û guh nedin gotina we jî, gava hûn ji wir herin, toza lingên xwe biweşînin, da ku ev ji bo wan bibe şahidî.»12Ew jî bi rê ketin û wan hîn kir ku mirov tobe bikin.13Wan gelek cin derdixistin û rûn li gelek nexweşan didan û ew qenc dikirin.Kuştina Yûhennayê Imadkar 14Û Hêrodês* padîşah ev yek bihîst, çimkî nav û dengê Îsa derketibû. Hinekan digot: «Ev Yûhennayê* imadkar e ku ji nav miriyan rabûye. Ji ber vê yekê karên hêzdar bi destê wî tên kirin.»15Lê hinekan jî digot: «Ev Êlyas* e.» Hinekên din jî digotin: «Ev pêxemberek* wek pêxemberên dema berê ye.»16Lê gava Hêrodês ev yek bihîst, wî got: «Yûhennayê ku min serê wî jêkiriye, ji nav miriyan rabûye.»17Çimkî Hêrodês bi xwe Yûhenna dabû girtin, girêdabû û avêtibû zîndanê. Wî ev ji ber Hêrodiya jina Filîposê birayê xwe kir, çimkî wî ew ji xwe re anîbû.18Lê Yûhenna jê re gotibû: «Nabe ku tu jinbira xwe bînî.»19Loma kîna Hêrodiya ji Yûhenna hebû, dixwest ku wî bide kuştin, lê bi ser nediket,20çimkî Hêrodês ji Yûhenna ditirsiya û ew diparast; ji ber ku dizanibû Yûhenna mirovekî rast û pîroz* e. Gava ku guhê xwe dida gotina wî, ew heyirî dima, lê dîsa jî bi dilxweşî guhdariya wî dikir.21Îcar fersendek derket. Hêrodês ji bo rojbûyîna xwe ziyafetek da malmezin, serdarên leşkerî û giregirên Celîlê.22Gava keça Hêrodiyayê ket hundir, reqisî û ev yek li Hêrodês û vexwendiyên li ser sifrê rûniştî xweş hat. Hingê padîşah ji keçikê re got: «Tu ji min her çi dixwazî bixwaze, ezê bidim te.»23Û wî jê re ji dil sond xwar û got: «Tu ji min her çi bixwazî, ezê bidim te, heta nîvê padîşahiya xwe jî!»24Keçik derket û çû ji diya xwe pirsî: «Ez çi bixwazim?» Diya wê jî got: «Serê Yûhennayê imadkar!»25Keçik hema bi lez çû ba padîşah û daxwaza xwe jê re got: «Ez dixwazim ku tu niha serê Yûhennayê imadkar li ser sêniyekê bidî min.»26Padîşah gelek xemgîn bû. Lê ji ber ku li pêşberî vexwendiyan sond xwaribû, nexwest soza ku daye wê, bişikêne.27Padîşah hema celad şand, emir lê kir ku serê Yûhenna bîne. Celad jî çû zîndanê, serê wî jêkir28û li ser sêniyekê anî û da keçikê. Wê jî ew bir û da diya xwe.29Gava ku şagirtên* Yûhenna ev yek bihîstin, hatin cesedê wî birin û di gorekê de veşartin.Îsa Pênc Hezar Mirovan Têr Dike 30Û Şandî* vegeriyan ba Îsa, her tiştê ku kiribûn û hîn kiribûn ji wî re gotin.31Îsa ji wan re got: «Hûn bi serê xwe werin cihekî bêpêjin û piçekî bîhna xwe vedin.» Ji ber ên ku diçûn û dihatin pirr bûn, wan fersend nedidît ku xwarinê jî bixwin.32Îcar ew bi serê xwe ketin qeyikekê û çûn cihekî bêpêjin.33Lê gelek kesên ku çûna wan dîtin ew nas kirin. Ji hemû bajaran peya bi lez ketin rê û beriya wan gihîştin wir.34Çaxê Îsa derket bejê, wî elaleteke mezin dît û dilê wî bi wan şewitî, çimkî mîna miyên bê şivan bûn. Dest pê kir, gelek tişt hînî wan kir.35Êdî ji ber ku wext dereng bû, şagirtên* Îsa hatin û jê re gotin: «Ev der cihekî bêpêjin e, wext jî dereng e.36Bihêle ku ew herin gund û gundikên der û dorê û ji xwe re tiştên xwarinê bikirrin.»37Îsa li wan vegerand û got: «Hûn xwarinê bidin wan!» Şagirtan got: «Ma em herin bi du sed zîvî* nên bikirrin û bi wan bidin xwarin?»38Îsa ji wan re got: «Herin binêrin, ka çend nanên we hene.» Gava ku wan zanî, gotin: «Pênc nan û du masî hene.»39Wî emir li wan kir ku hemûyan kom bi kom li mêrgê bidin rûniştin.40Ew jî ji komên ku ji sed kesî û pêncî kesî pêk hatibûn li erdê rûniştin.41Îsa her pênc nan û herdu masî hildan, li ezmên nêrî, şikir kir, nan şikandin û da şagirtên xwe, da ku ew deynin ber elaletê. Û herdu masî jî li hemû elaletê leva* kir.42Hemûyan xwar û têr bûn.43Ji nan û masiyên ji ber wan mabûn diwanzdeh selik tije parî dan hev.44Hejmara yên ku ji wî nanî xwarin pênc hezar mêr bû.Îsa li ser Avê Rêve Diçe 45Gava ku Îsa elalet verêdikir, wî zû pêstûrî li şagirtên xwe kir ku ew li qeyikê siwar bibin û ji beriya wî derbasî aliyê din ê golê, Beytsaydayê bibin.46Piştî xatir ji wan xwest, ji bo ku dua bike, çû çiyê.47Dema ku bû êvar, qeyik di nava golê de bû û Îsa jî bi serê xwe li perê avê bû.48Îsa dît ku şagirt di kişandina bêrikan de gelek zehmet dikişînin, çimkî ba ji hember wan ve dihat. Nêzîkî berbanga sibehê, Îsa li ser golê rêve çû û nêzîkî wan bû. Wî xwest ku di ber wan re derbas bibe,49lê gava wan dît ku Îsa li ser golê rêve diçe, wan got qey xeyaletekê dibînin û qîriyan.50Çimkî hemûyan jî ew dîtin û bizdiyan. Lê Îsa di cih de bi wan re peyivî û got: «Bi zirav bin! Ez im. Netirsin!»51Hingê ew li ba wan, li qeyikê siwar bû û ba rawesta. Şagirt bi carekê şaş man,52çimkî wan ew bûyera li ser nên fêm nekiribû; hişê wan giran bûbû.Îsa di Cênîsartê de Nexweşan Qenc Dike 53Gava ew derbasî aliyê din bûn,wan qeyik girêda, ketin bejê û hatin bajarê Cênîsartê.*54Ew ji qeyikê peya bûn û xelkê di cih de Îsa nas kir.55Xelk bi lez li seranserê herêmê geriya, cihê ku Îsa lê bû hîn bûn û hemû nexweş bi nivînên wan ve anîn.56Her cihên ku Îsa diçûyê, bajar be, gund be û gundik be, nexweş li ser meydanan vedizelandin û ji bo ku bi tenê destê xwe li rêşiyên* kirasê wî bidin, lava dikirin. Hemû yên ku destê xwe lê didan, qenc dibûn.
Marqos Beşê 5 Marqos Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 7 Adetên Bav û Kalan 1Fêrisî û hinek Şerîetzanên ku ji Orşelîmê hatibûn, li dora Îsa civiyan.2Û dîtin ku hinek ji şagirtên wî bi destên murdar* xwarinê dixwin, yanî ne bi destên li gor adetê şuştî.3– Fêrisî û hemû Cihû adetên bav û kalên xwe digirin, heta ku destên xwe baş neşon, xwarinê naxwin4û çaxê ji sûkê tên jî, heta ku avê bi xwe de nekin, naxwin. Gelek adetên din jî hene ku ji bav û kalan distînin û bi cih tînin: Wek şuştina tas, şerbik û firaxên sifir. –5Îcar Fêrisî û Şerîetzanan ji Îsa pirsîn: «Çima şagirtên te adetên bav û kalan nagirin, lê bi destên murdar xwarinê dixwin?»6Wî li wan vegerand û got: «Îşaya* ji bo we durûyan rast pêxemberîtî kiriye! Wek ku hatiye nivîsîn:‹Ev gel bi devê xwe rûmetê dide min,Lê dilê wan ji min dûr e.7Bi pûçîtî diperizin* min,Di hîndariya xwe de, emrên mirovan hîn dikin.›[a] 8«Hûn emrê Xwedê dihêlin û xwe bi adetên mirovî ve girêdidin.»9Û wî ji wan re got: «Hûn ji bo adetên xwe çi xweş emrê Xwedê jî didin aliyekî.10Çimkî Mûsa gotiye: ‹Qedrê dê û bavê xwe bigire›[b]  û ‹Yê ku tiştê xerab ji dê an bavê xwe re bêje, divê bê kuştin.›[c] 11Lê hûn dibêjin: ‹Eger mirovek ji dê an jî ji bavê xwe re bêje: Ew alîkariya ku wê ji min bigihîşta te, «qurban» e›, ku tê mana «diyariyeke ji Xwedê re»12êdî hûn nahêlin ew qet tiştekî ji dê û bavê xwe re bike!13Bi vî awayî, bi adetên xwe yên ku hûn derbasî nifşên* nû dikin, hûn peyva* Xwedê radikin. Û hûn gelek tiştên weha dikin.»Tiştên ku Mirov Dilewitînin 14Îsa careke din elalet gazî ba xwe kir û ji wan re got: «Hûn hemû guhdariya min bikin û fêm bikin.15-16 Tu tişt tune ku ji derve bikeve hundirê mirov û bikare wî murdar bike, lê ew tiştên ku ji hundirê mirov derdikevin, wî murdar dikin.[d] 17Gava ji elaletê veqetiya û hat malê, şagirtên wî mana wê meselê pirsîn.18Îsa li wan vegerand û got: «Ma hûn jî fêmkor in? Ma hûn fêm nakin, her çi tiştê ku ji derve dikeve hundirê mirov, nikare wî nepak bike.19Çimkî ew naçin dilê wî, lê diçin zikê wî û ji wir jî dertên derve.» Bi vê yekê Îsa hemû xwarin helal kirin.20Û got: «Ew tiştên ku ji dilê mirov derdikevin, wî murdar dikin.21Çimkî ji dilê mirov fikrên xerab derdikevin: Fuhûşî, dizî, kuştin,22zîna, çavbirçîtî, xerabî, hîlebazî, bêedebî, çavnebarî, çêr, quretî û bêaqilî.23Tevahiya van xerabiyan ji dil derdikevin û mirov murdar dikin.»Baweriya Jinika Kenanî 24Îsa ji wê derê rabû çû herêma Sûrê. Çû malekê û nexwest ku kesek pê bizane, lê nikaribû veşartî bimîne.25Îcar jinikeke ku ruhê nepak bi keça wê ya biçûk re hebû, gava li ser Îsa bihîst, di cih de hat û xwe avêt ber lingên wî.26Jinik Yewnanî* bû û bi eslê xwe ji Fînîkya Sûriyê bû. Wê ji Îsa lava kir ku cin ji keça wê derxe.27Îsa ji wê re got: «Bihêle ku pêşî zarok têr bibin, çimkî ne rast e ku mirov nanê zarokan bistîne û bavêje ber kûçikan.»28Lê jinikê got: «Erê ya Xudan*, lê kûçik jî ji hûrikên zarokan ên bin sifrê dixwin.»29Wî ji jinikê re got: «Ji ber vê gotina te, tu dikarî herî, cin ji keça te derketiye.»30Jinik çû mala xwe, keçik di nav nivînan de raketî dît û cin jê derketibû.Mirovekî Kerr û Lal Dipeyive 31Hingê ji Herêma Sûrê veqetiya, di nav Saydayê re derbas bû, di herêma Dêkapolîsê* re hat Gola Celîlê.32Mirovekî kerr û lal anîn û jê lava kirin ku destê xwe deyne ser wî.33Îsa ew ji elaletê veqetand, tiliyên xwe xistin guhên wî, destê xwe tif da û li zimanê wî da.34Çavên xwe ber bi ezmên ve hildan, axîn kişand û got: «Effata!» ku tê mana «Vebe!»35Di cih de guhên wî bihîstin, zimanê wî vebû û bi awayekî zelal dest bi peyivînê kir.36Îsa tembîh li wan kir ku ji kesî re nebêjin. Lê wî çiqas zêde tembîh li wan dikir, wan ewqas zêdetir bûyer belav dikir.37Xelk gelek şaş ma û digotin: «Wî hemû tişt qenc kir: Hem guhên kerran vedike, hem jî lalan dipeyivîne.»
a.  7:6-7 Ji: Îşaya 29:13
b.  7:10 Ji: Derketin 20:12; Dubarekirina Şerîetê 5:16
c.  7:10 Ji: Derketin 21:17
d.  7:15 Di nav hin destnivîsaran de li dawiyê ev jî heye: «Yê ku guhên wî ji bo bihîstinê hene, bila bibihîze.»

Marqos Beşê 6 Marqos Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 8 Îsa Çar Hezar Mirov Têr Dike 1Di wan rojan de dîsa gava ku elaleteke mezin civiya û tiştekî wan tunebû ku bixwin, Îsa gazî şagirtên xwe kir û got:2«Dilê min bi vê elaletê dişewite, çimkî ev sê roj e ku bi min re ne û tiştekî wan tune ku bixwin.3Eger ez wan birçî bişînim malên wan, ewê di rê de dilbihûrî bibin û hin ji wan jî ji cihên dûr hatine.»4Şagirtên wî lê vegerandin û gotin: «Li vê çolê mirov ji ku derê dikare evqas mirovan têr bike?»5Îsa ji wan pirsî: «Çend nanên we hene?» Wan got: «Heft.»6Îsa li elaletê emir kir ku li erdê rûnin. Wî heft nan hildan, şikir kir, ew şikandin û dan şagirtên xwe ku deynin ber xelkê. Wan jî ew danîn ber wan.7Û çend masiyên wan ên biçûk jî hebûn. Îsa ji bo wan jî şikir kir û got: «Van jî deynin ber elaletê.»8Wan xwar û têr bûn û wan heft selik ji pariyên bermayî dan hev.9Hejmara yên ku xwarin, nêzîkî çar hezar mirov bû. Gava ku Îsa ew verêkirin,10di cih de bi şagirtên xwe ve ket qeyikê û çûn herêma Dalmanûtayê.[a] Fêrisî li Nîşanekê Digerin 11Fêrisî hatin û bi Îsa re dest bi munaqeşê kirin. Ji bo ku wî biceribînin, nîşanek ji ezmên jê dixwestin.12Îsa ji kûr ve axînek kişand û got: «Çima ev nifş* li nîşanekê digere? Bi rastî ez ji we re dibêjim, ji vî nifşî re nîşanek nayê dayîn.»13Wî ew hiştin, dîsa ket qeyikê û derbasî aliyê din ê golê bû.Hevîrtirşkê Fêrisiyan û Hêrodês 14Îcar şagirtan ji bîr kiribûn ku bi xwe re nên bînin. Li ba wan, di qeyikê de ji nanekî pê ve, tiştek tunebû.15Îsa tembîh li wan kir û got: «Hay ji xwe hebin, xwe ji hevîrtirşkê Fêrisiyan û ji hevîrtirşkê Hêrodês biparêzin.»16Şagirt di nav xwe de peyivîn û gotin: «Ji ber ku nanê me tune, weha dibêje.»17Îsa dizanibû ku ew çi dibêjin û wî ji wan re got: «Hûn çima di nav xwe de dipeyivin ku nanê we tune? Ma hûn tênagihîjin û fêm nakin? Ma hişê we giran bûye?18Çavên we hene, ma hûn nabînin?Guhên we hene, ma hûn nabihîzin?Ma nayê bîra we,[b] 19çaxê ku min pênc nan ji bo pênc hezar mirov şikandin, ji pariyên nên we çend selikên tije dan hev?» Wan lê vegerand û gotin: «Diwanzdeh.»20«Û gava min heft nan ji bo çar hezar mirov şikandin, we çend selikên tije parî dan hev?» Wan got: «Heft.»21Îsa ji wan re got: «Ma hûn hê jî fêm nakin?»Li Beytsaydayê Qenckirina Korekî 22Û ew hatin Beytsaydayê. Hinekan mirovekî kor anî ba Îsa û jê lava kirin ku destê xwe deyne ser.23Wî jî bi destê mirovê kor girt û ew derxist derveyî gund. Çaxê çavên wî bi tifa xwe şil kirin û destên xwe danîn ser wî, pirsî: «Ma tu tiştekî dibînî?»24Wî jî li jorê nêrî û got: «Ez mirovan dibijêrim, mîna daran in û rêve diçin.»25Careke din Îsa destên xwe danîn ser çavên wî, mirov bi baldarî nêrî û çavên wî vebûn û her tişt bi zelalî dît.26Îsa jî ew şand mala wî û jê re got: «Nekeve nav gund.»Şahidiya Petrûs a li ser Îsa 27Îsa bi şagirtên xwe ve çû gundên Qeyseriya Filîpos û di rê de ji şagirtên xwe pirsî: «Li gor gotina xelkê ez kî me?»28Wan lê vegerand û gotin: «Hinek dibêjin Yûhennayê* imadkar e, hinek dibêjin Êlyas* e, hinekên din jî dibêjin yek ji pêxemberan e.»29Îsa ji wan pirsî: «Lê hûn çi dibêjin? Bi ya we ez kî me?» Petrûs bersîva wî da û got: «Tu Mesîh* î.»30Îsa jî li wan hişk emir kir ku li ser wî ji kesî re nebêjin.Îsa ji pêşî ve li ser Mirin û Rabûna Xwe Dibêje 31Hingê Îsa dest pê kir şagirtên xwe hîn kirin ku divê Kurê Mirov gelek cefayê bikişîne, ji aliyê rihspî, serekên kahînan* û Şerîetzanan ve bê redkirin, bê kuştin û roja sisiyan rabe.32Û wî ev bi eşkereyî got. Îcar Petrûs ew kişand aliyekî û lê hilat*.33Lê Îsa zivirî û li şagirtên xwe nêrî, li Petrûs hilat û got: «Ji min dûr keve, Îblîs! Çimkî tu ne tiştên xwedayî*, lê tiştên mirovî difikirî.»34Hingê Îsa elalet û şagirtên xwe gazî ba xwe kirin û ji wan re got: «Eger yek bixwaze li pey min bê, bila xwe înkar bike, rahêje xaça xwe û li pey min bê.35Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min û Mizgîniyê de winda bike, ewê wê xilas bike.36Mirovek hemû dinyayê bi dest bixe jî, lê jiyana xwe winda bike, çi feyda wî heye?37Ma mirov dikare çi di ber jiyana xwe de bide?38Kî ku di nav vî nifşê zînakar û gunehkar de ji min û ji gotinên min şerm bike, Kurê* Mirov jî, gava di rûmeta Bavê* xwe de tevî milyaketên pîroz* bê, wê ji ber wî şerm bike.»
a.  8:10 Dalmanûta: Di perê Gola Celîlê de bajarokek e.
b.  8:18 Binêre: Yêremya 5:21; Hezekiyêl 12:2

Marqos Beşê 7 Marqos Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 9 1Û wî ji wan re got: «Bi rastî ez ji we re dibêjim, hin ji van kesên ku li vir radiwestin, heta ku nebînin Padîşahiya Xwedê bi hêz tê, ew mirinê qet tam nakin.»Dîtina Îsa Diguhere 2Piştî şeş rojan Îsa Petrûs, Aqûb û Yûhenna birin û ew bi xwe re derxistin çiyayekî bilind; li wir ew bi serê xwe bûn û dîtina wî li ber wan hat guhertin.3Cilên wî çîlspî bûn û ewqas dibiriqîn ku li ser rûyê erdê tu cilspîker nikaribû ew wusa spî bikirana.4Hingê Êlyas* û Mûsa* li wan xuya bûn û bi Îsa re peyivîn.5Petrûs ji Îsa re got: «Mamoste, çiqas qenc e ku em li vir in! Ka em sê holikan çêkin, yekê ji te re, yekê ji Mûsa re û yekê jî ji Êlyas re.»6Wî nizanibû ku çi bêje, ji ber ku ew gelek tirsiyabûn.7Hingê ewrek derket, li ser wan kir sî û dengek ji ewr hat: «Ev e Kurê* min ê delal! Guhdariya wî bikin!»8Ji nişkê ve şagirtan li dora xwe nêrî, ji Îsa pê ve kesek nedîtin.9Çaxê ji çiyê dihatin xwarê, Îsa li wan emir kir ku heta Kurê* Mirov ji nav miriyan ranebe, ew ji kesî re tiştên dîtî nebêjin.10Şagirtan ev peyv di dilê xwe de girt û ji hevdû pirsîn, ka mana rabûna ji nav miriyan çi ye.11Û wan jê pirsî: «Gelo, çima Şerîetzan dibêjin divê pêşî Êlyas bê?»[a] 12Wî jî ji wan re got: «Bi rastî, pêşî Êlyas tê û her tiştî sererast dike. Lê çima weha li ser Kurê* Mirov hatiye nivîsîn ku ewê gelek cefayê bikişîne û biçûk bê dîtin?13Lê ez ji we re dibêjim, Êlyas hatiye û çawa ku li ser wî hatiye nivîsîn, çi ku dilê wan xwest bi wî kirin.»Îsa Zarokekî Cinoyî Qenc Dike 14Çaxê hatin ba şagirtên din, dîtin ku li dora wan elaleteke mezin civiyaye û Şerîetzan bi wan re munaqeşê dikin.15Îcar gava ku hemû elaletê Îsa dît, gelek ecêbmayî ma û bi bez çûn pêşiya wî û silav danê.16Îsa ji wan pirsî: «We bi wan re li ser çi munaqeşe dikir?»17Ji nav elaletê mirovekî bersîva wî da: «Mamoste, min kurê xwe yê ku cinekî lalîtiyê pê re heye ji te re anî.18Ruh her li ku derê wî bigire, davêje erdê, kef bi ser devê wî dikeve, diranên xwe diqirçîne û req dibe. Min ji şagirtên te hêvî kir ku vî ruhî derxin, lê nikaribûn.»19Îsa li wan vegerand û got: «Hey nifşê bêbawer! Heta kengê ezê bi we re bim, heta kengê ezê li we sebir bikim? Wî bînin ba min.»20Wan jî kurik anî ba Îsa. Gava ku cin Îsa dît, di cih de kurik vehejand. Ew ket erdê, kef bi ser devê wî ket û gevizî.21Îsa ji bavê wî pirsî: «Ji kengê ve ew weha ye?» Wî jî got: «Ji zaroktiya xwe ve.22Ruh ji bo ku wî helak bike, gelek caran ew avêt nav êgir û avê. Lê eger tu bikarî tiştekî bikî, li me were rehmê û alîkariya me bike!»23Îsa ji wî re got: «Te got: ‹Eger tu bikarî›! Ji bo yê ku bawer* dike her tişt çêdibe.»24Wê gavê bavê kurik qîriya û got: «Ez bawer dikim. Alîkariya bêbaweriya min bike!»25Gava Îsa dît ku elalet bi bez li wê derê dicive, li ruhê nepak hilat û got: «Hey ruhê kerr û lal, ez li te emir dikim: Ji kurik derkeve û careke din nekeve wî!»26Ruh qîriya, bi şid kurik vehejand û jê derket. Û kurik bû wek miriyan, wusa ku pirraniya wan digot: «Ew mir!»27Lê Îsa bi destê wî girt û ew rakir. Kurik jî rabû ser xwe.28Piştî Îsa çû malekê, şagirtên wî bi serê xwe jê pirsîn: «Çima me nikaribû em cin derxin?»29Îsa li wan vegerand: «Cinê bi vî cûreyî ji dua pê ve, bi tu riyên din dernakevin.»Îsa Careke Din li ser Mirin û Rabûna Xwe Dibêje 30Ji wir çûn û di nav Celîlê re derbas bûn. Îsa nedixwest ku kes bi vê yekê bizane,31çimkî wî şagirtên xwe hîn dikirin û ji wan re digot: «Wê Kurê Mirov bidin destên mirovan, ewê wî bikujin û piştî kuştinê bi sê rojan, ewê rabe.»32Lê wan ev gotin fêm nekir û tirsiyan ku ji wî bipirsin.Yê Mezin Kî Ye? 33Û ew hatin Kefernahûmê. Gava Îsa li mal bû, ji şagirtan pirsî: «Hûn di rê de li ser çi dipeyivîn?»34Lê ew bêdeng man, çimkî di rê de, di nav xwe de peyivîbûn, ka kî ji wan ê herî mezin e.35Îsa rûnişt, gazî diwanzdehan kir û ji wan re got: «Eger kesek bixwaze bibe yê pêşî, divê ew bibe yê paşî û xizmetkarê hemûyan.»36Îcar wî bi destê zarokekê girt û ew di nav wan de da rawestandin, zarok himbêz kir û ji wan re got:37«Kî ku zarokeke weha bi navê min qebûl bike, ew min qebûl dike. Û kî ku min qebûl bike, ne min, lê wî yê ku ez şandime qebûl dike.»Yê ku ne li Dijî Me Ye, ji Aliyê Me Ye 38Yûhenna ji Îsa re got: «Mamoste, me mirovek dît ku bi navê te cin derdixistin. Lê me nehişt, çimkî li pey me nedihat.»39Lê Îsa got: «Rê lê negirin, çimkî tu kes tune ku bi navê min kerametekê bike û zû bikare li ser min bi xerabî bipeyive.40Çimkî yê ku ne li dijî me ye, ji aliyê me ye.41Bi rastî ez ji we re dibêjim, kî ku tasek av bide we, ji ber ku hûn ên Mesîh in, xelata xwe qet winda nake.Jirêderketin 42«Kî ku yekî ji van biçûkên ku baweriyê bi min tînin ji rê derxe, ji bo wî çêtir e ku beraşekî mezin bi stûyê wî ve bê girêdan û bê avêtin deryayê.43-44 Eger destê te, te bixe guneh, wî jêke! Ji bo te çêtir e ku tu bê dest bikevî jiyanê, lê ne ku bi herdu destên xwe ve herî dojehê*, nav agirê ku venamire.45-46 Eger lingê te, te bixe guneh, wî jêke! Ji bo te çêtir e ku tu bê ling bikevî jiyanê, lê ne ku tu bi herdu lingên xwe ve bêyî avêtin dojehê*.47Eger çavê te, te bixe guneh, wî derxe! Ji bo te çêtir e ku tu bi çavekî bikevî Padîşahiya Xwedê, lê ne ku tu bi herdu çavan ve bêyî avêtin dojehê.48Li wir kurmê wan namire û agirê wê natemire.[b] 49Çimkî her kes wê bi êgir bê xwêkirin.50Xwê qenc e. Lê eger xwê şoriya xwe winda bike, hûnê careke din bi çi şoriya wê bidinê? Bila bi we re tama xwê hebe û bi hev re di aştiyê* de bijîn.»
a.  9:11 Melaxî 4:5
b.  9:48 Binêre: Îşaya 66:24

Marqos Beşê 8 Marqos Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 10 Pirsa Jinberdanê 1Îsa ji wir rabû, hat herêma Cihûstanê û derbasî aliyê din ê Çemê Urdunê bû. Careke din elaletek li dora wî civiya û wî, wek adeta xwe dîsa ew hîn dikirin.2Ji Fêrisiyan hinek nêzîkî wî bûn û ji bo ku biceribînin jê pirsîn: «Ma dibe ku zilamek jina xwe berde?»3Îsa bersîva wan da û got: «Mûsa çi emir da we?»4Wan jî got: «Mûsa destûr da, ku mêr kaxeza jinberdanê binivîse û jinê berde.»[a] 5Lê Îsa ji wan re got: «Ji ber serhişkiya we Mûsa ev emir ji we re nivîsî.6Lê di destpêka afirandinê de Xwedê ew ‹nêr û mê afirandin›.[b] 7‹Ji ber vê yekê mêr wê dê û bavê xwe berde, bi jina xwe re bibe yek8û herdu jî wê bibin bedenek.›[c]  Wusa ku êdî ew ne dido ne, lê bedenek in.9Ji bo vê yekê yên ku Xwedê ew kirine yek, bila mirov wan ji hevdû veneqetînin.»10Gava ew li malê bûn, şagirtan dîsa li ser vê meselê ji wî pirsîn.11Îsa ji wan re got: «Kî ku jina xwe berde û bi yeke din re bizewice, li hember wê zînayê dike.12Û eger jin jî mêrê xwe berde û bi yekî din re bizewice, zînayê dike.»Îsa Zarokan Pîroz Dike 13Îcar zarok dianîn ba Îsa ku destê xwe deyne ser wan, lê şagirtan li yên ku ew dianîn hilat.14Gava ku Îsa ev yek dît, hêrs bû û ji wan re got: «Bihêlin, bila zarok bên ba min; pêşiya wan negirin, çimkî Padîşahiya Xwedê ji yên weha re ye.15Bi rastî ez ji we re dibêjim, kî ku Padîşahiya Xwedê wek zarokekê qebûl neke, tu caran nakeve wê.»16Hingê zarok himbêz kirin, destên xwe danîn ser wan û ew pîroz kirin.Xortê Dewlemend li Jiyana Herheyî Digere 17Gava Îsa bi riya xwe ve diçû, yek bezî ba wî, li ber wî çû ser çokan û jê pirsî: «Mamosteyê qenc, ez çi bikim, da ku ez bibim wêrisê jiyana herheyî?»18Îsa ji wî re got: «Tu çima ji min re qenc dibêjî? Ji Xwedê pê ve, tu kes qenc tune.19Tu bi emran dizanî: ‹Nekuje!›, ‹Zînayê neke!›, ‹Nedize!›, ‹Şahidiya derewîn neke!›, ‹Heqê kesî nexwe!›, ‹Qedrê dê û bavê xwe bigire!›[d]  »20Wî jî got: «Mamoste, ji xortaniya xwe heta niha, min ev tişt hemû pêk anîne.»21Îsa lê nêrî, jê hez kir û ji wî re got: «Hê jî kêmahiyeke te heye. Here, çi tiştê te heye bifiroşe û li belengazan belav bike. Hingê wê li ezmên xezîna te hebe. Û were, bikeve pey min.»22Li ser vê gotinê reng li wî nema û ew bi xemgînî çû, çimkî gelek mal û milkê wî hebû.23Îsa li dora xwe nêrî û ji şagirtên xwe re got: «Çiqas zehmet e ku kesên dewlemend bikevin Padîşahiya Xwedê!»24Şagirt li van gotinên wî ecêbmayî man, lê Îsa careke din got: «Zarono! Ketina Padîşahiya Xwedê çiqas zehmet e!25Derbasbûna devê ya di qula derziyê re, ji ketina mirovê dewlemend a Padîşahiya Xwedê hêsanîtir e.»26Şagirt gelek şaş man û ji hev re gotin: «Eger wusa ye, kî dikare xilas bibe?»27Îsa li wan nêrî û got: «Li ba mirovan ev nabe, lê ne li ba Xwedê, çimkî li ba Xwedê her tişt dibe.»28Hingê Petrûs dest pê kir û jê re got: «Va ye, me her tişt hiştine û em li pey te hatine.»29Îsa ji wan re got: «Bi rastî ez ji we re dibêjim, tu kes tune ku di ber min de û di ber Mizgîniyê de mal, an bira, an xwişk, an dê an bav, an zarok an zeviyên xwe hiştibe30û li vê dinyayê sed qatî xanî, bira, xwişk, dê, zarok û zeviyan nestîne û pê re cefayê jî nekişîne û di dinya din de nekeve jiyana herheyî.31Lê gelek ên pêşî wê bibin ên paşî û yên paşî wê bibin ên pêşî.»Îsa Cara Sisiyan li ser Mirin û Rabûna Xwe Dibêje 32Îcar ew li ser rê bûn û hildikişiyan Orşelîmê*. Ew li pêşiya wan diçû, şagirt ecêbmayî diman û ew kesên li paş dihatin ditirsiyan. Îsa dîsa her diwanzdeh kişandin aliyekî û dest pê kir ew tiştên ku wê bihatana serê wî ji wan re got:33«Va ye, em hildikişin Orşelîmê. Kurê Mirov wê bê dayîn destê serekên kahînan* û Şerîetzanan. Ewê cezayê mirinê li ser wî bidin û wî bidin destê miletan.34Ewê tinazên xwe bi wî bikin, tif bikinê, bidin ber qamçiyan û wî bikujin. Û piştî sê rojan ewê ji nav miriyan rabe.»Xwestina Aqûb û Yûhenna 35Hingê kurên Zebedî Aqûb* û Yûhenna nêzîkî Îsa bûn û jê re gotin: «Mamoste, me divê ku em her çi ji te bixwazin, tu ji bo me bikî.»36Wî jî ji wan pirsî: «Hûn dixwazin ku ez ji bo we çi bikim?»37Wan jê re got: «Destûra me bide ku di rûmeta te de yek ji me li milê te yê rastê, yê din jî li milê te yê çepê rûne.»38Îsa ji wan re got: «Hûn nizanin ku hûn çi dixwazin. Ma hûn dikarin wê kasa tehl a ku ezê vexwim, vexwin? An jî bi wê imada ku ezê pê bêm imadkirin*, imad bibin?»39Wan jî got: «Em dikarin.» Îsa ji wan re got: «Bi rastî hûnê ji wê kasa ku ezê vexwim, vexwin û bi imada ku ezê pê bêm imadkirin, imad bibin,40lê rûnandina li milê min ê rastê û çepê ne di destê min de ye. Ev bi tenê ji bo wan e ku ji wan re hatiye amadekirin.»41Gava ku her deh şagirtan ev yek bihîst, li Aqûb û Yûhenna hêrs bûn.42Lê Îsa ew gazî ba xwe kirin û got: «Hûn dizanin ên ku di nav miletan de serek tên dîtin, serdestiyê li wan dikin û giregirên wan jî li ser wan hukumdariyê dikin.43«Lê di nav we de, ne weha ye. Di nav we de, kî ku bixwaze bibe yê mezin, divê bibe xizmetkarê we.44Û di nav we de kî ku bixwaze bibe yê pêşî, divê bibe xulamê hemûyan.45Çimkî Kurê Mirov jî nehatiye ku jê re xizmet bê kirin, lê hatiye ku xizmetê bike û di ber gelekan  de canê xwe berdêl bide.»Îsa Parsekekî Kor Qenc Dike 46Hingê ew hatin bajarê Erîhayê. Gava Îsa bi şagirtên xwe ve û bi elaleteke mezin ve ji bajêr derket, mirovekî kor, Bar-Tîmeyos, yanî Kurê-Tîmeyos, li tenişta rê rûniştibû û pars dikir.47Gava bihîst ku Îsayê Nisretî derbas dibe, dest pê kir, kir qîrîn û got: «Ya Îsayê Kurê* Dawid, li min were rehmê!»48Gelekan li wî hilat, da ku dengê xwe bibire, lê ew hê bêtir qîriya û got: «Ya Kurê Dawid, li min were rehmê!»49Îsa rawesta û got: «Gazî wî bikin.» Wan jî gazî mirovê kor kir û gotin: «Çavê te rohnî be! Rabe ser xwe, gazî te dike.»50Wî jî ebayê xwe avêt, xwe hilavêt û hat ba Îsa.51Îsa jê pirsî: «Tu çi dixwazî ku ez ji bo te bikim?» Yê kor jê re got: «Mamoste, ez dixwazim bibînim!»52Îsa jî jê re got: «Here, baweriya te tu xilas kirî.» Û di cih de wî dît, ket rê û li pey Îsa çû.
a.  10:4 Ji: Dubarekirina Şerîetê 24:1-3
b.  10:6 Ji: Destpêkirin 1:27; 5:2
c.  10:7-8 Ji: Destpêkirin 2:24
d.  10:19 Ji: Derketin 20:12-16; Dubarekirina Şerîetê 5:16-20

Marqos Beşê 9 Marqos Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 11 Îsa bi Rûmet Dikeve Orşelîmê 1Gava ku ew nêzîkî Orşelîmê bûn û di Çiyayê Zeytûnê re gihîştin Beytfacê û Beytanyayê, Îsa du şagirtên xwe şandin2û ji wan re got: «Herin gundê pêşberî xwe. Hema gava hûn bikevinê, hûnê dehşikeke girêdayî bibînin ku hê tu kes lê siwar nebûye. Wê vekin û bînin.3Û eger kesek ji we bipirse û bêje: ‹Çima hûn vê yekê dikin?›, bêjin: ‹Ji Xudan re lazim e û ewê wê zû bi şûn de bişîne.›»4Şagirt çûn û li ber deriyê aliyê kuçeyê, dehşikeke girêdayî dîtin. Gava ew vedikirin,5hinek kesên ku li wir rawesta bûn pirsîn: «Hûn çi dikin? Hûn çima wê dehşikê vedikin?»6Şagirtan wek ku Îsa ji wan re gotibû, bersîv dan. Û mirovan dev ji wan berda.7Dehşik ji Îsa re anîn, cilên xwe avêtin ser wê û ew li wê siwar bû.8Gelek mirovan cilên xwe li ser rê raxistin; hinekan jî çiqilên ku ji zeviyan birrîbûn li ser rê raxistin.9Yên li pêşiyê diçûn û yên li pey dihatin diqîriyan:«Hosanna*!Yê ku bi navê Xudan tê pîroz* be.10Padîşahiya bavê me Dawid* a ku tê, pîroz be.Li bilindahiyan Hosanna!»[a] 11Îsa ket Orşelîmê, çû Perestgehê*. Çav li her tiştî gerand, lê ji ber ku wext bûbû êvar, bi diwanzdehan ve çû Beytanyayê.Dara Hêjîrê 12Dotira rojê, gava ew ji Beytanyayê derdiketin, Îsa birçî bû.13Ji dûr ve dareke hêjîrê ya bi pel dît, ber bi wê ve çû, ka ewê tiştekî pê ve bibîne. Gava gihîşt ba wê, ji pelan pê ve tiştek nedît. Çimkî ne dema hêjîran bû.14Wî ji darê re got: «Bila êdî tu kes tu caran ji te fêkî nexwe.» Şagirtên wî jî ev gotin bihîstin.Îsa Perestgehê Paqij Dike 15Û ew hatin Orşelîmê. Îsa ket Perestgehê* û dest pê kir ew kesên ku di Perestgehê de kirrîn û firotin dikirin, avêtin derve. Maseyên pereguhêran û kursiyên kevokfiroşan gêr kirin16û nehişt ku tu kes tiştekî di Perestgehê re derbas bike.17Wî hînî wan kir û got: «Ma nehatiye nivîsîn ku ‹Wê ji mala min re mala duayê ya ji bo hemû miletan bê gotin›. Lê we ew kiriye ‹şkefta rêbiran›[b] .»18Serekên kahînan û Şerîetzanan* ev bihîstin û dest pê kirin li riyên kuştina wî geriyan. Ew ji wî ditirsiyan, çimkî tevahiya elaletê li hînkirina* wî gelek şaş dima.19Gava ku bû êvar, ew ji bajêr derketin.Ji Dara Hêjîrê Dersgirtin 20Serê sibê, gava ew di rê de derbas dibûn, dîtin ku dara hêjîrê ji rayê* xwe ve hişk bûye.21Hat bîra Petrûs û wî ji Îsa re got: «Mamoste, binêre, dara hêjîrê ya ku te nifir lê kiribû hişk bûye.»22Îsa bersîva wan da û got: «Baweriya we bila bi Xwedê hebe.23Bi rastî, ez ji we re dibêjim, Kî ku ji vî çiyayî re bêje: ‹Ji cihê xwe rabe û xwe bavêje deryayê› û di dilê xwe de nekeve şikê, lê bawer bike ku daxwaza wî wê bê cih, tiştê ku bixwaze wê jê re bibe.24Ji ber vê yekê ez ji we re dibêjim: Her tiştê ku hûn bi duakirinê bixwazin, bawer bikin ku we standiye û wê ji we re bibe.25-26 Û gava ku hûn ji bo duakirinê radiwestin, eger li hember kesekî tiştekî we hebe, lê bibihûrin, da ku Bavê* we yê li ezmanan jî li sûcên we bibihûre.»[c] Pirsa li ser Desthilatiya Îsa 27Û ew dîsa hatin Orşelîmê. Dema ku Îsa di Perestgehê de digeriya, serekên kahînan, Şerîetzan û rihspî hatin ba wî28û jê pirsîn: «Tu bi kîjan desthilatiyê van tiştan dikî? Û kê ev desthilatî daye te ku tu van bikî?»29Îsa ji wan re got: «Ezê pirsekê ji we bikim. Bersîva min bidin, ez jî, ezê ji we re bêjim, ka ez bi kîjan desthilatiyê van tiştan dikim:30Imadkirina* Yûhenna ji ezmên bû an ji mirovan? Bersîva min bidin!»31Ew di nav xwe de şêwirîn û gotin: «Eger em bêjin: ‹Ji ezmên bû›, hingê ewê bêje: ‹Nexwe we çima ji wî bawer nekir?›32Lê eger em bêjin: ‹Ji mirovan bû›…?» Ji xelkê ditirsiyan, çimkî hemûyan Yûhenna pêxemberê* rastîn dihesiband.33Wan bersîv da û gotin: «Em nizanin.» Îsa jî ji wan re got: «Ez jî ji we re nabêjim ku ez van tiştan bi çi desthilatiyê dikim.»
a.  11:9-10 Ji: Zebûr 118:25-26; binêre: Lûqa 1:32-33
b.  11:17 Ji: Îşaya 56:7; Yêremya 7:11
c.  11:25 Di hin destnivîsaran de ev jî heye: «Lê eger hûn lê nebihûrin, Bavê we yê li ezmanan jî li sûcên we nabihûre.»

Marqos Beşê 10 Marqos Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 12 Mesela Rezvanan 1Îsa bi meselan ji wan re dest bi peyivînê kir: «Mirovekî rez danî, hawirdora wî sênc kir; mahserek kola û birca nobedaran çêkir. Piştre wî rez bi kirê da rezvanan û çû welatekî din.2Di demsala rêz de xulamek şand ba rezvanan, da ku ji berê rêz ji wan bistîne.3Lê wan ew girt, li wî xistin û ew destvala şandin.4Û dîsa wî xulamekî din şand ba wan, lê wan serê wî şikand û ew riswa kirin.5Wî yekî din şand, ew jî kuştin. Wî gelek kesên din şandin, li hinekan xistin û hinek jî kuştin.6Ji bo şandinê tenê kesek mabû, kurê wî yê delal. Di pey re rabû, kurê xwe şand û got: ‹Ewê siyaneta* kurê min bigirin.›7Lê rezvan bi hev şêwirîn û gotin: ‹Ev wêris e! De werin, em wî bikujin, mîras wê ji me re bimîne.›8Hingê wan ew girt, kuştin û avêtin derveyî rêz.9Îcar xwediyê rêz wê çi bike? Ewê bê, rezvanan helak bike û rêz bide hinekên din.10Ma we ew nivîsar nexwendiye?‹Ew kevirê ku hostayan red kirBû kevirê serê rikin*.11Ev ji aliyê Xudan ve çêbû.Û ev li ber çavê me karekî ecêb e!›[a]  »12Wan xwest ku Îsa bigirin, lê ji elaletê tirsiyan. Çimkî wan fêm kir ku wî ev mesele di ber wan de anî. Îcar dev ji wî berdan û çûn.Baca Qeyser 13Bi armanca ku Îsa bi gotina wî bixin xefikê, wan hinek ji Fêrisî û alîgirên Hêrodês* şandin ba wî.14Ew hatin û jê re gotin: «Mamoste! Em dizanin ku tu mirovekî rast î. Tu cihêtiyê naxî nav mirovan, çimkî tu li rûyê mirovan nanêrî, lê tu riya Xwedê rast hîn dikî. Ma dibe ku em bacê bidin Qeyser an na? Ma em bidin, an em nedin?»15Lê Îsa bi durûtiya wan dizanibû û got: «Çima hûn min diceribînin? Ji min re zîvekî* bînin ku ez bibînim.»16Wan jê re zîvek anî. Wî ji wan pirsî: «Ev resm û nivîsîn ên kê ne?» Wan got: «Yên Qeyser in.»17Îsa ji wan re got: «Tiştên Qeyser bidin Qeyser û tiştên Xwedê bidin Xwedê.» Û ew li wî ecêbmayî man.Pirsa Rabûna Miriyan 18Hinek Sadûqiyên* ku digotin vejîna* miriyan tune, hatin ba Îsa û jê pirsîn:19«Mamoste, Mûsa ji bo me nivîsiye: ‹Eger birayê yekî bimire, zarokên wî nebin û jina xwe li pey xwe bihêle, divê birayê wî jina wî bistîne û dûndanê* ji birayê xwe re rake.›[b] 20Îcar heft bira hebûn. Yê pêşî jinek anî û bê dûndan* mir.21Yê diduyan ew jin anî. Ew jî bê dûndan mir. Ev tişt hat serê yê sisiyan jî.22Bi vî awayî ji her heftan re jî zarok çênebûn. Piştî hemûyan jî jin mir.23Îcar, Roja* Vejînê çaxê mirî rabin, ev jin wê jina kîjanî be? Çimkî her heftan jî ew anîbû.»24Îsa ji wan re got: «Ma sedemê şaşbûna we ne ev e ku hûn bi Nivîsarên* Pîroz û bi hêza Xwedê nizanin?25Gava yên mirî ji nav miriyan radibin, ne jinê tînin û ne jî mêr dikin, çimkî ew wek milyaketên ezmanan in.26Ma li ser rabûna miriyan we di Kitêba* Mûsa de, di serhatiya deviyê de nexwendiye ku çawa Xwedê jê re dibêje: ‹Ez Xwedayê Birahîm*, Xwedayê Îshaq* û Xwedayê Aqûb* im.›[c]  ?27Ew ne Xwedayê miriyan, lê Xwedayê zindiyan e. Hûn gelek şaş in!»Emrê Herî Mezin 28Dema ku Şerîetzanekî munaqeşa wan bihîst û dît ku Îsa qenc bersîva wan da, nêzîkî wî bû û jê pirsî: «Di nav hemû emran de yê herî mezin kîjan e?»29Îsa lê vegerand: «Emrê herî mezin ev e: ‹Bibihîze, ya Îsraêl! Xudan Xwedayê me yek e.30Ji Xudan Xwedayê xwe bi hemû dilê xwe, bi hemû canê xwe, bi hemû fêmdariya xwe û bi hemû hêza xwe hez bike.›[d] 31Yê diduyan jî ev e: ‹Wek ku tu ji xwe hez dikî, ji cîranê xwe hez bike.›[e]  Ji van mezintir tu emir tunin.»32Îcar Şerîetzan ji wî re got: «Rast e, Mamoste! Te ya rast got, ku ‹Xudan yek e û jê pê ve, yekî din tune.›[f] 33Û ‹hezkirina ji wî bi hemû dil, bi hemû fêmdariyê, bi hemû hêzê û hezkirina ji cîranê xwe wek xwe, di ser her goriyên* şewitandinê û qurbanan re ye.›[g]  »34Gava Îsa dît ku wî bi aqilmendî bersîv da, jê re got: «Tu ji Padîşahiya Xwedê ne dûr î.» Piştî vê yekê, êdî tu kesî newêribû ku tiştekî ji wî bipirse.Mesîh Kurê Kê Ye? 35Gava ku Îsa di Perestgehê* de hîn dikir, got: «Şerîetzan çawa dibêjin ku Mesîh kurê Dawid* e?36Dawid bi xwe bi saya Ruhê* Pîroz dibêje:‹Xudan ji Xudanê min re got:Li milê min ê rastê rûne,Heta ku ez dijminên te bikim bin lingên te.›[h] 37Dawid bi xwe ji wî re dibêje ‹Xudan›. Îcar ew çawa dibe kurê Dawid?»Elaleteke mezin bi dilxweşî guhdariya Îsa dikir.Şerîetzanên Durû 38Wî di hînkirina xwe de digot: «Xwe ji wan Şerîetzanan biparêzin, yên ku hez dikin bi xiftanên dirêj bigerin, di sûkan de silav li wan bê kirin,39di kinîştan* de li ser kursiyên pêşî û di ziyafetan de li cihên jorîn rûnin.40Ew malên jinebiyan dadiqurtînin û ji bo ku bên dîtin duayên dirêj dikin. Dîwana* wan wê hê girantir be.»Diyariya Jinebiya Belengaz 41Îsa li pêşberî peredanka* Perestgehê rûnişt û nêrî ku elalet çawa peran davêjin peredankê. Gelek kesên dewlemend pirr pere avêtinê.42Jinebiyeke belengaz jî hat û du polên* ku dikirin qurişek* avêtê.43Îsa şagirtên xwe gazî ba xwe kir û ji wan re got: «Bi rastî ez ji we re dibêjim, vê jinebiya belengaz ji wan hemûyan bêtir avêt peredankê,44çimkî wan hemûyên din ji zêdehiya malê xwe avêtinê. Lê vê jinikê ji belengaziya xwe çi tiştê wê hebû, hemû abora xwe avêtê.»
a.  12:10-11 Ji: Zebûr 118:22-23
b.  12:19 Ji: Dubarekirina Şerîetê 25:5
c.  12:26 Ji: Derketin 3:6
d.  12:29-30 Ji: Dubarekirina Şerîetê 6:4-5
e.  12:31 Ji: Qanûna Kahîntiyê 19:18
f.  12:32 Ji: Dubarekirina Şerîetê 6:4; 4:35; Îşaya 45:21
g.  12:33 Ji: Dubarekirina Şerîetê 6:5; Qanûna Kahîntiyê 19:18; Samûêl I, 15:22; Hoşêya 6:6
h.  12:36 Ji: Zebûr 110:1

Marqos Beşê 11 Marqos Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 13 Îsa ji pêşî ve li ser Wêranbûna Perestgehê Dibêje 1Gava Îsa ji Perestgehê derket, yekî ji şagirtên wî jê re got: «Mamoste! Li van kevirên mezin û li van avahiyên xweşik binêre!»2Îsa jê re got: «Tu van avahiyên mezin dibînî? Li vir kevir li ser kevir namîne, qet tiştek namîne ku neyê hilweşandin!»Tengahiyên Mezin 3Gava Îsa li pêşberî Perestgehê, li Çiyayê Zeytûnê rûdinişt, Petrûs, Aqûb, Yûhenna û Endrawis bi serê xwe jê pirsîn:4«Ji me re bêje, ka ev tişt wê kengê çêbin? Û çaxê ev tiştên ha hemû li ber çêbûnê bin, nîşana wan çi ye?»5Îsa dest pê kir ji wan re got: «Hay ji xwe hebin ku tu kes we nexapîne.6Gelek wê bi navê min bên û bêjin: ‹Ez ew im› û wê gelekan bixapînin.7Gava hûn dengê şeran û li ser şeran bibihîzin, netirsin. Tiştên weha divê bibin, lê hê dawî nehatiye.8Çimkî milet wê li hember miletan rabe, padîşahî wê li hember padîşahiyan rabe. Wê li cih cihan erdhejîn çêbin û xela wê rabin. Lê ev hemû destpêka janan in.9Hay ji xwe hebin; wê we teslîmî dadgehan* bikin û di kinîştan de wê li we bixin. Ji rûyê min wê we derxin ber walî û padîşahan, da ku hûn li ber wan şahidiyê bikin.10Divê pêşî Mizgînî ji hemû miletan re bê dayîn.11Gava ku ew we bidin dest û bikişînin pirsyariyê, ji pêşî ve xeman nexwin ku hûnê çi bêjin. Lê di wê demê de çi we re bê dayîn, wî bêjin. Çimkî yê dipeyive ne hûn in, lê Ruhê Pîroz e.12Bira wê birayê xwe û bav wê zarokê xwe teslîmî mirinê bike. Zarok wê li hember dê û bavê xwe rabin û wan bidin kuştin.13Û ji ber navê min hemû jî wê ji we nefret bikin. Lê yê ku heta dawiyê ragire, ewê xilas bibe.Felaketa Mezin 14«Çaxê hûn wî tiştê mekruh ê ku xerakirinê tîne, li cihê ku divê tê de nebe, rawestayî bibînin» – bila yê ku dixwîne fêm bike – «hingê yên ku di Cihûstanê de ne, bila birevin çiyan.[a] 15Yê ku li ser banî be, bila neyê xwarê û nekeve hundir, da ku tiştekî hilde.16Û yê li nav zeviyê jî bila venegere, ku ebayê xwe hilde.17Wey li wan ên ku di wan rojan de bizaro ne û dimêjînin!18Dua bikin ku ev di zivistanê de çênebe.19Çimkî di wan rojan de, tengahiyeke wusa wê çêbe, ji destpêkê ve, gava ku Xwedê dinya afirandiye û heta niha çênebûye û tu caran çênabe.20Eger Xudan ev roj kurt nekirina, tu kes xilas nedibû. Lê ji bo xatirê yên bijartî yên ku wî ew hilbijartine, wî ew roj kurt kirine.21«Hingê, eger yek ji we re bêje: ‹Binêre, Mesîh li vir e›, an jî: ‹Binêre, ew li wir e›, bawer nekin.22Çimkî mesîhên derewîn û pêxemberên derewîn wê derkevin. Wê nîşan û karên mezin çêkin, wusa ku eger bibe, ewê bijartiyan jî bixapînin.23Lê hûn hay ji xwe hebin! Min her tişt ji pêşî ve ji we re got.Vegerîna Kurê Mirov 24«Lê di wan rojan de, piştî wê tengahiyêRoj wê tarî bibeÛ heyv ronahiya xwe nade,25Stêr wê ji ezmên bikevin,Û rojgêranên* ezmanan wê ji riya xwe derkevin.[b] 26«Û hingê wê bibînin ku ‹Kurê Mirov di nav ewran de bi hêz û rûmeta mezin tê.›[c] 27Hingê ewê milyaketên xwe bişîne û wê bijartiyên xwe ji çar aliyan, ji perê erdê heta perê ezmên bicivîne.Dara Hêjîrê 28«Îcar ji dara hêjîrê vê dersê hîn bibin: Çaxê ku çiqilên wê dibişkivin û pelên wê şîn dibin, hûn dizanin ku havîn nêzîk e.29Bi vî awayî, çaxê ku hûn jî bibînin ev tişt çêdibin, bizanin ku ew nêzîk e, li devê derî ye.30Bi rastî ez ji we re dibêjim, heta ku ev tiştên ha hemû çênebin, ev nifş* qet nabihûre.31Erd û ezman wê bibihûrin, lê peyvên min tu caran nabihûrin.Roj û Saeta ku Bi Tenê Xwedê Dizane 32«Lê heçî ew roj û ew saet e, ne milyaketên ezmên û ne jî Kur, ji Bav* pê ve tu kes pê nizane.33Hay ji xwe hebin! Hişyar bin! Çimkî hûn nizanin kengê ew wext wê bê.34Ev wek mirovekî ye ku mala xwe dihêle û derdikeve rêwîtiyê. Ew desthilatiya xwe dide xulamên xwe, karê her yekî dide wî û emir dide dergehvan jî ku hişyar bimîne.35Loma hişyar bimînin, çimkî hûn nizanin malxwê malê wê kengê bê, êvarê an nîvê şevê, an wextê bangdana dîkan, an serê sibê.36Nebe ku ji nişkê ve bê û we di xewê de bigire.37Tiştê ku ez ji we re dibêjim, ez ji hemûyan re dibêjim: Hişyar bin!»
a.  13:14 Binêre: Daniyêl 9:27; 11:31; 12:11
b.  13:24-25 Binêre: Îşaya 13:10; 34:4; Yoêl 2:10, 31; 3:15
c.  13:26 Ji: Daniyêl 7:13. Binêre: Peyxama Yûhenna 1:7

Marqos Beşê 12 Marqos Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 14 Şêwira Kuştina Îsa 1Du roj ji beriya Cejna* Derbasbûnê û Cejna* Nanê Şkeva bû. Serekên kahînan û Şerîetzan li riyên bi hîle digeriyan ku Îsa bigirin û wî bikujin.2Û digotin: «Bila ne di cejnê de be, da ku di nav xelkê de hengame çênebe.»Îsa li Beytanyayê 3Gava Îsa li Beytanyayê li mala Şimûnê kotî* li ser sifrê rûniştî bû, jinikek hat û di firaxeke mermerê spî de rûnê nardê* yê safî yê gelek giranbiha anî. Wê firaxa mermerî şikand û bi serê Îsa de rijand.4Hinek hêrs bûn û ji hev re gotin: «Çima ev rûnê bîhnxweş badîhewa çû?5Ev rûnê bîhnxweş dikaribû ji sê sed zîvî* zêdetir bihata firotin û li belengazan bihata belavkirin.» Bi vî awayî lome ji jinikê kirin.6Lê Îsa got: «Dev ji jinikê berdin. Çima hûn wê diêşînin? Wê ji bo min tiştekî qenc kir.7Belengaz hergav di nav we de ne; kengê hûn bixwazin, hûn dikarin qenciyê bi wan bikin. Lê ez hergav ne li ba we me.8Çi ji destê wê hat, wê kir. Wê ji pêşî ve bedena min ji bo veşartinê rûn kir.9Bi rastî ez ji we re dibêjim, ev Mizgînî li ku dera dinyayê bê dayîn, ev tiştê ku vê jinikê kir jî wê ji bo bîranîna wê bê gotin.»Xayîntiya Cihûda 10Hingê Cihûdayê* Îsxeryotî yê ku yek ji diwanzdehan bû, çû ba serekên kahînan, da ku Îsa bide destê wan.11Gava ku wan jî ev yek bihîst, şa bûn û soz dan ku peran bidin wî. Cihûda jî li keysekê digeriya ku Îsa bide dest.Bi Şagirtan re Şîva Cejna Derbasbûnê 12Di roja pêşî ya Cejna* Nanê Şkeva de, roja şerjêkirina goriya* Cejna Derbasbûnê şagirtan ji Îsa pirsî: «Tu dixwazî ku em herin, şîva Cejna Derbasbûnê li ku derê amade bikin, ku tu bixwî?»13Îsa du şagirtên xwe şandin û ji wan re got: «Herin bajêr. Mirovek wê rastî we bê ku cerekî avê hildigire, li pey wî herin wî xaniyê ku ew bikevê.14Ji xwediyê wê malê re bêjin: ‹Mamoste ji te dipirse: Ka ew oda min a mêvanan a ku ez bi şagirtên xwe re li wê şîva Cejna Derbasbûnê bixwim li ku derê ye?›15Hingê ewê li qata jor odeyeke mezin a raxistî û amadekirî nîşanî we bide; li wê derê ji bo me şîvê amade bikin.»16Şagirt ketin rê, hatin bajêr û wan hemû tişt wek ku Îsa ji wan re gotibû dîtin. Û wan şîva Cejna Derbasbûnê amade kir.17Gava bû êvar, Îsa bi diwanzdehan re hat.18Çaxê li ser sifrê rûniştibûn û xwarin dixwarin, wî got: «Bi rastî ez ji we re dibêjim, yek ji we wê min bide dest – yekî ku bi min re xwarinê dixwe.»19Ew xemgîn bûn û destpêkirin yek bi yek ji Îsa pirsîn: «Gelo ez im?»20Wî ji wan re got: «Yek ji diwanzdehan e ku nanê xwe bi min re li firaxê dixe.21Ji xwe, Kurê Mirov wek ku li ser wî hatiye nivîsîn, wê here. Lê wey li wî mirovê ku Kurê Mirov bide dest! Wê ji bo wî çêtir bûya ku ew nehata dinyayê.»Şîva Xudan 22Gava wan xwarin dixwar, Îsa nan hilda, şikir kir, ew şikand, da şagirtan û got: «Bigirin, ev bedena min e.»23Piştre wî kasek hilda, şikir kir û da wan. Hemûyan jî ji wê vexwar.24Îsa got: «Ev xwîna min a Peymanê* ye ku di ber gelekan de tê rijandin.25Bi rastî ez ji we re dibêjim, êdî ez ji vî berê mêwê tu caran venaxwim, heta wê roja ku ez di Padîşahiya Xwedê de ji ya nû vexwim.»26Piştî ku wan zebûrek strand, derketin Çiyayê Zeytûnê.Îsa ji pêşî ve li ser Înkarkirina Petrûs Dibêje 27Îcar Îsa ji wan re got: «Hûnê hemû jî li ser min dudilî û sist bibin, çimkî hatiye nivîsîn:‹Ezê li şivên biximÛ mî wê belav bibin.›[a] 28Lê piştî ku ez rabim, ezê beriya we herim Celîlê.»29Petrûs jê re got: «Eger hemû jî dudilî û sist bibin, ez dudilî û sist nabim.»30Îsa ji wî re got: «Bi rastî ez ji te re dibêjim, hema îro, îşev, berî ku dîk du caran bang bide, tê sê caran min înkar bikî.»31Lê Petrûs hê bêtir bi şid got: «Eger divê ku ez bi te re bimirim jî, ez tu caran te înkar nakim.» Hemûyan jî weha got.Li Baxçê Gêtşemaniyê 32Piştre ew çûn cihekî ku navê wî Gêtşemanî bû. Îsa ji şagirtên xwe re got: «Hûn li vir rûnin, heta ku ez dua bikim.»33Wî Petrûs, Aqûb û Yûhenna bi xwe re birin û dest pê kir ket halekî teng û dijwar û diltengiyê ew girt.34Wî ji wan re got: «Dilê min gelek teng dibe, ez dikim bimirim. Li vir bin û hişyar bimînin.»35Hinekî pêşve çû, xwe deverû avêt erdê û dua kir, ku eger bibe, ev saet di ser wî re derbas bibe.36Û wî got: «Abba*, Bavo! Tu dikarî her tiştî bikî. Vê kasa tehl ji min dûr bixe! Lê bila ne tiştê ez dixwazim, lê tiştê ku tu dixwazî bibe.»37Piştre ew vegeriya û şagirt di xew de dîtin. Wî ji Petrûs re got: «Şimûn, ma tu di xew de yî? Ma tu nikarî saetekê jî hişyar bimînî?38Hişyar bimînin û dua bikin, da ku hûn nekevin ceribandinê. Erê, ruh bi daxwaz e, lê beden lewaz e.»39Dîsa çû, dua kir, eynî peyv gotin.40Careke din vegeriya û ew dîsa di xew de dîtin. Çimkî çavên wan ji xewê diçûn serhev. Nizanibûn ji wî re çi bêjin.41Cara sisiyan vegeriya û ji wan re got: «Ma hûn hê jî radizin û bîhna xwe vedidin? Bes e! Saet hat, va ye, Kurê Mirov dikeve destê gunehkaran.42Rabin, em herin. Va ye, yê ku min dide dest nêzîk bû.»Girtina Îsa 43Ew hê dipeyivî, hema hingê Cihûdayê* ku yek ji diwanzdehan bû hat. Bi wî re elaleteke bi dar û bi şûr hebû. Ew ji aliyê serekên kahînan, Şerîetzan û rihspiyan ve hatibûn şandin.44Îcar ê ku Îsa bida dest, bi wan re li ser îşaretekê li hev hatibû û gotibû: «Ez kê ramûsim, ew e. Wî bigirin, bibin û hay jê hebin.»45Cihûda hema hat ba Îsa û got: «Mamoste!» û ew ramûsa.46Wan dest avêtin Îsa û ew girtin.47Lê yekî ji yên ku bi wî re bûn, şûrê xwe kişand, li xulamê Serokkahîn xist û guhê wî pekand.48Îsa ji wan re got: «Ma ez rêbirek im ku hûn bi dar û şûran hatine ku min bigirin?49Her roj li Perestgehê ez di nav we de bûm, min hîn dikir û we ez negirtim. Lê ji bo ku Nivîsarên Pîroz bên cih, ev çêdibe.»50Û hemûyan ew hişt û reviyan.51Xortek li pey wî diçû ku perçekî cawê keten li bedena xwe ya tazî pêçabû. Wan ew girt,52lê wî cawê keten hişt û rût û tazî ji wir reviya.Îsa li ber Civîna Giregiran 53Îsa birin ba Serokkahîn. Hemû serekên kahînan, rihspî û Şerîetzan li wir civiyabûn.54Petrûs ji dûr ve li pey wî çû, heta ku ew gihîşt hundirê hewşa Serokkahîn. Li wir bi parêzgeran re li ber êgir rûniştibû û xwe germ dikir.55Îcar serekên kahînan û hemû civîna* giregiran, ji bo ku biryara* kuştina Îsa bidin, li hember wî li şahidiyê digeriyan, lê peyda nedikirin.56Gelekan li ser wî şahidiya derewîn da, lê şahidiya wan hevdû nedigirt.57Hingê hinek rabûn û li ser wî şahidiya derewîn dan û gotin:58«Me bihîst ku vî mirovî got: ‹Ezê vê Perestgeha ku bi dest hatiye avakirin, hilweşînim û di sê rojan de ezê Perestgeheke din a ku ne bi dest hatiye çêkirin, ava bikim.›»59Lê dîsa jî şahidiya wan hevdû negirt.60Serokkahîn rabû, li navendê rawesta û ji Îsa pirsî: «Ma tu bersîvê nadî? Ev çi şahidî ye ku evên ha li ser te didin?»61Lê Îsa tu tişt negot û deng nekir. Serokkahîn dîsa ji wî pirsî: «Ma tu Kurê Yê Pîroz Mesîh î?»62Îsa got: «Ez im.Û ‹hûnê bibînin ku Kurê MirovLi milê rastê yê hêza Xwedê rûniştî yeÛ bi ewrên ezmên tê.›[b]  »63Hingê Serokkahîn cilên xwe çirandin û got: «Êdî çi hewcedariya me bi şahidan heye?64We çêrkirina* wî bihîst! Hûn çi dibêjin?» Hemûyan jî ew sûcdar dît û gotin ku ew yê kuştinê ye.65Hingê hinekan dest pê kir û tif kirin wî, rûyê wî nixamtin, dan ber kulman û jê re gotin: «Ka pêxemberîtiyê bike!» Parêzgeran jî ew girt û dan ber sîleyan.Petrûs Îsa Înkar Dike 66Gava Petrûs li jêr li hewşê bû, ji xizmetkarên Serokkahîn keçikek hat ba wî.67Gava wê dît ku Petrûs xwe li ber êgir germ dike, çav lê zîq kirin û got: «Tu jî bi yê Nisretî re, bi Îsa re bûyî.»68Lê wî înkar kir û got: «Ez nizanim û fêm nakim ku tu çi dibêjî.» Piştre derket derveyî hewşê û dîk bang da.69Gava ku keçika xizmetkar ew li wê derê dît, wê dîsa ji yên wê derê re got: «Evê ha jî yek ji wan e.»70Lê Petrûs dîsa înkar kir. Piştî gavekê yên ku li wir bûn dîsa ji Petrûs re gotin: «Bi rastî tu jî ji wan î, çimkî tu ji Celîlê yî.»71Lê wî dest bi nifiran kir, sond xwar û got: «Ez wî mirovê ku hûn li ser dipeyivin nas nakim.»72Di cih de dîk cara diduyan bang da. Û Petrûs gotina Îsa ya ku ji wî re gotibû, anî bîra xwe: «Berî ku dîk du caran bang bide, tê sê caran min înkar bikî.» Li ser vê yekê dest pê kir û giriya.
a.  14:27 Ji: Zekerya 13:7
b.  14:62 Ji: Zebûr 110:1; Daniyêl 7:13

Marqos Beşê 13 Marqos Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 15 Îsa li ber Dîwana Pîlatos 1Serê sibê zû serekên kahînan bi rihspî, Şerîetzan û hemû civîna giregiran re şêwirîn. Îsa girêdan û birin, dan destê Pîlatos.2Pîlatos ji wî pirsî û got: «Ma tu padîşahê Cihûyan î?» Îsa bersîv da û got: «Erê, wek ku te got.»3Serekên kahînan bi gelek tiştan ew sûcdar kirin.4Pîlatos dîsa ji wî pirsî û got: «Ma tu qet bersîvê nadî? Binêre ku çiqas giliyê te dikin!»5Lê Îsa êdî tu bersîv neda wî, wusa ku Pîlatos şaş ma.Biryara Kuştina Îsa 6Îcar adet bû ku di her Cejna Derbasbûnê de walî girtiyekî ku gel dixwest berde.7Di nav serhildêrên ku di serhildanê de mêr kuştibûn, girtiyek bi navê Barabas hebû.8Û elalet derket pêşberî walî, jê xwestin ku li gor adeta xwe ji wan re bike.9Pîlatos jî ji wan re got: «Ma hûn dixwazin ku ez ji bo we padîşahê Cihûyan berdim?»10Çimkî wî dizanibû ku serekên kahînan ji ber çavnebariyê Îsa dane destê wî.11Lê serekên kahînan nav di elaletê dan ku bixwazin Barabas ji bo wan bê berdan.12Pîlatos dîsa ji wan pirsî: «Nexwe hûn dixwazin ez çi bi wî kesî bikim ê ku hûn jê re padîşahê Cihûyan dibêjin?»13Ew qîriyan û gotin: «Wî xaç bike!»14Pîlatos ji wan pirsî: «Çima? Wî çi xerabî kiriye?» Lê ew hê bêtir qîriyan: «Wî xaç bike!»15Pîlatos xwest ku elaletê razî bike û Barabas ji wan re berda. Û Îsa da ber qamçiyan û da destê wan, da ku bê xaçkirin.Leşker Tinazên Xwe bi Îsa Dikin 16Hingê leşkeran ew bir hundirê qesrê, yanî hewşa qesra walî û hemû tabûra* leşkeran li ser civandin.17Xiftanekî binefşî lê kirin û tacek ji stiriyan honandî danîn ser serê wî.18Dest pê kirin silav danê û gotin: «Bijî padîşahê Cihûyan!»19Bi çîtikekê li serê wî xistin, tif kirin wî, çûn ser çokan û li ber wî xwe tewandin.20Piştî ku tinazên xwe pê kirin, cilê binefşî jê kirin, cilên wî lê kirin û birin derve ku wî xaç bikin.Xaçkirina Îsa 21Şimûnê ji Kûrênê – ku bavê Skender û Rûfos bû – ji zeviya xwe vedigeriya û di wir re derbas dibû. Leşkeran bi zorê xaça Îsa bi wî dan hilgirtin.22Îsa anîn wî cihê ku jê re ‹Golgota› digotin, ku bê wergerandin: «Qoqê Serî».23Şerab û mur* tevlihevkirî danê, lê wî venexwar.24Îsa xaçkirin û cilên wî bi pişk li xwe leva* kirin, ka wê kî çi bistîne.[a] 25Û saet di nehê sibê de ew xaç kirin.26Nivîsa ku ew pê sûcdar dikirin weha bû: «PADÎŞAHÊ CIHÛYAN.»27-28 Bi wî re du rêbir* jî xaçkirin; yek li milê wî yê rastê, yê din li milê wî yê çepê.[b] 29Yên ku di wir re derbas dibûn, serê xwe dihejandin, Îsa şermezar dikirin û digotin: «Ka teyê Perestgeh hilweşanda û di sê rojan de ava bikira!30Ji xaçê were xwarê û xwe xilas bike!»31Bi vî awayî serekên kahînan û Şerîetzan jî di nav xwe de bi tinaz dipeyivîn û digotin: «Yên din xilas kirin, lê nikare xwe xilas bike!32Bila niha padîşahê Îsraêlê Mesîh ji xaçê bê xwarê, da ku em bibînin û bawer bikin.» Yên bi wî re hatibûn xaçkirin jî ew şermezar dikirin.Mirina Îsa 33Piştî nîvro saet ji diwanzdehan heta saet sisiyan tarî ket ser seranserê welêt.34Û saet di sisiyan de Îsa bi dengekî bilind qîriya: «Êloyî, Êloyî, lama sabaxtanî?»[c]  ku bê wergerandin: «Xwedayê min, Xwedayê min, te çima ez berdam?»35Gava hin ji yên ku li wir bûn ev bihîstin, gotin: «Binêrin, ew gazî Êlyas* dike.»36Yek ji wan bi lez çû avgirek* hilda, bi sihikê tije kir, bi çîtikekê ve danî û dirêjî Îsa kir ku vexwe. Û got: «Bihêlin, em bibînin, ka Êlyas wê bê ku wî bîne xwarê?»37Îsa bi dengekî bilind qîriya û ruhê xwe da.38Hingê perda Perestgehê ji serî heta binî çiriya û bû du perçe.39Sersedê* ku li pêşberî Îsa rawesta bû, gava dît ku Îsa çawa ruhê xwe da, got: «Bi rastî jî, ev mirov Kurê* Xwedê bû!»40Jinên ku ji dûr ve li vê yekê temaşe dikirin hebûn. Meryema Mejdelanî*, Meryema* diya Yûsês û Aqûbê ciwan û herweha Seloma jî di nav wan de bûn.41Dema ku Îsa li Celîlê bû, li pey wî diçûn û jê re xizmet dikirin. Ji van pê ve, gelek jinên din jî li wir hebûn ku bi Îsa re hatibûn Orşelîmê.Veşartina Îsa 42Roja* Amadekirinê, yanî roja beriya Şemiyê bû. Îcar gava bû êvar,43Ûsivê Arîmetyayî hat ê ku endamekî civîna* giregiran ê bi rûmet bû. Ew bi xwe jî li hêviya Padîşahiya Xwedê bû. Wî wêrî û çû ba Pîlatos, cesedê Îsa jê xwest.44Gava Pîlatos bihîst ku Îsa ji xwe miriye, şaş ma. Gazî sersed* kir û jê pirsî: «Ma gelek wext di ser mirina wî re derbas bûye?»45Gava ji sersed hîn bû, cesed da Ûsiv.46Wî cawekî keten kirrî, cesed anî xwarê, bi caw pêça û di goreke ku di latê de hatibû kolan de veşart. Kevirek gêr kir ser deriyê gorê.47Meryema Mejdelanî û Meryema diya Yûsês dîtin ku ew li ku derê hat veşartin.
a.  15:24 Zebûr 22:18
b.  15:27 Di hin destnivîsaran de ev jî heye: «Bi vî awayî Nivîsara Pîroz hat cih, ku dibêje: Ew bi xerabkaran re hat hesabkirin.»
c.  15:34 Ji: Zebûr 22:1

Marqos Beşê 14 Marqos Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Marqos » Beşê 16 Rabûna Îsa ya ji nav Miriyan 1Piştî ku roja* Şemiyê derbas bû, Meryema* Mejdelanî, Meryema* diya Aqûb tevî Seloma çûn giyayên bîhnxweş kirrîn, da ku herin, rûn li cesedê Îsa bidin.2Roja heftiyê ya pêşî, serê sibê zû, çaxê roj hilat ew hatin ser gorê.3Wan ji hev re digot: «Kî wê ji bo me wî kevirê ku li ser deriyê gorê ye gêr bike?»4Û gava ku li jorê nêrîn, dîtin ku kevir ji cihê xwe hatiye gêrkirin. Kevir gelek mezin bû.5Çaxê ku ketin hundirê gorê, dîtin ku li aliyê rastê xortekî xiftanê spî wergirtî rûdine. Jin gelek şaş man.6Wî jî ji wan re got: «Şaş nemînin! Hûn li Îsayê Nisretî yê ku hatibû xaçkirin digerin. Ew rabûye! Ew ne li vir e. Va ye cihê ku ew lê dirêjkirî bû.7Lê hûn herin, ji şagirtên wî re û ji Petrûs re bêjin: ‹Wek ku ji we re gotiye ewê beriya we here Celîlê, hûnê li wir wî bibînin.›»8Jin jî derketin û ji gorê reviyan, çimkî şaş mabûn û dilerizîn. Ji kesî re jî tiştek negotin. Çimkî tirs ketibû dilê wan.Îsa Xwe Nîşanî Şagirtên Xwe Dike 9Îcar çaxê Îsa roja pêşî ya heftiyê sibê zû rabû, wî pêşî xwe nîşanî Meryema Mejdelanî da, ya ku heft cin jê derxistibûn.10Ew jî çû, xeber da wan ên ku bi Îsa re mabûn, ew ên ku şîn digirtin û digiriyan.11Lê gava wan bihîst ku Îsa dijî û xwe nîşanî Meryemê daye, bawer nekirin.12Piştî van tiştan wî xwe bi awayekî din nîşanî diduyan ji wan da ku diçûn çolê.13Ew jî çûn xeber dan ên din. Lê ji wan jî bawer nekirin.Îsa Xwe Nîşanî Yanzdeh Şagirtan Dide û Wan Dişîne 14Paşê Îsa xwe nîşanî yanzdehan da, çaxê ku ew li ser sifrê rûniştibûn. Wî ji ber bêbawerî û serhişkiya wan li wan hilat. Çimkî wan ji yên ku ew rabûyî dîtibûn, bawer nekiribû.15Û wî ji wan re got: «Herin her çar aliyên dinyayê û Mizgîniyê li hemû afirînê bidin bihîstin.16Yê ku baweriyê bîne û bê imadkirin* wê xilas bibe, lê yê ku baweriyê neyne wê sûcdar bê derxistin.17Û ev nîşanên ha wê bi yên ku baweriyê tînin re bin: Bi navê min wê cinan derxin, wê bi zimanên nû bipeyivin,18wê maran bi destê xwe bigirin û eger ew tiştên bi jehr jî vexwin, qet ziyanê nabînin. Ewê destê xwe deynin ser nexweşan û nexweş wê qenc bibin.»Îsa Hildikişe Ezmanan 19Îcar piştî ku Xudan Îsa bi wan re peyivî, hilkişiya ezmên û li milê Xwedê yê rastê rûnişt.20Şagirt jî çûn, li her cihî Mizgînî dan bihîstin. Xudan jî bi wan re dixebitî û bi wan nîşanên ku di pey de dihatin peyv rast derdianî.[a]   Çend keramet û meseleyên Îsa hene ku bi tenê Lûqa ser van nivîsiye. Ew gelek girîng in; bo mînak: «Mesela Sameriyê dilpak» û «Mesela kurê windabûyî».
a.  16:20 Di hin destnivîsaran de ayetên 9-20 tune.

Marqos Beşê 15 Lûqa Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 1 Pêşgotin ji Têyofîlos re 1Ya Têyofîlosê giranbiha,Gelekan dest bi rêzkirina wan tiştên ku di nav me de çêbûne, kirine,2çawa wan kesên ku ji destpêkê ve bi çavên xwe dîtin û peyv* belav kirin, ji me re ragihandin.3Loma, ez jî wek yekî ku ji pêşî ve guhê xwe daye hemûyî û lê kolaye, min qenc dît ku ez wan tiştan rêz bi rêz ji te re binivîsim,4da ku tu rastiya tiştên ku ji te re hatine hînkirin, bizanî.Mizgîniya Milyaket li ser Bûyîna Yûhennayê Imadkar 5Dema Hêrodês* padîşahê Cihûstanê* bû, kahînek* ji koma Ebiya hebû. Navê wî Zekerya bû. Jina wî ji keçên Harûn* bû û navê wê Êlîzabêt bû.6Û herdu jî li ba Xwedê rast bûn û li gor hemû emir û qanûnên Xudan* bê kêmahî rêve diçûn.7Zarokên wan nebûn, çimkî zarok ji Êlîzabêtê re çênedibûn û herdu jî bi nav salan ve çûbûn.8De îcar wusa çêbû, çaxê wî di dora koma xwe de ji Xwedê re xizmeta kahîntiyê dikir,9li gor adeta kahîntiyê, pişk li wî ket ku ew here Perestgeha* Xudan* û bixûrê* bişewitîne.10Di dema şewitandina bixûrê de tevahiya elaleta* xelkê li derve dua dikir.11Hingê milyaketekî Xudan* jê re xuya bû û li aliyê rastê yê gorîgeha* bixûrê rawesta.12Gava Zekerya ew dît, şaş bû û tirs ket dilê wî.13Milyaket jê re got: «Zekerya, netirse! Çimkî duaya te hat bihîstin û jina te Êlîzabêt, wê kurekî ji te re bîne, tê navê wî Yûhenna* deynî.14Û ewê ji te re bibe şahî û geşîÛ gelek wê bi bûyîna wî dilxweş bibin.15Çimkî ewê li ba Xudan* mezin be.Ew şerab û vexwarinên giran qet venaxweÛ hê di zikê diya xwe de wê bi Ruhê* Pîroz tije be.[a] 16Ewê gelekan ji zaryên* Îsraêl li Xudan, Xwedayê wan, vegerîne.17Û ewê bi ruh* û bi hêza Êlyas* pêxember li pêşiya Xudan here, da ku ew dilê bavan li zarokan û neguhdaran li şehrezayiya dilpakan vegerîne, da ji Xudan re miletekî pêkhatî amade bike.»[b] 18Zekerya jî ji milyaket re got: «Ma ezê vê yekê bi çi bizanim? Ez pîr im û jina min jî bi nav salan ve çûye.»[c] 19Milyaket lê vegerand û got: «Ez Cibrayîl im, yê ku li ber destê Xwedê radiweste û ez hatime şandin, da ez ji te re bêjim û vê mizgîniyê bidim te.[d] 20Va ye, heta wê roja ku ev tişt pêk bê, tê lal bibî û hew bikarî bipeyivî. Çimkî te bi wan gotinên min ên ku di wextê xwe de wê bên cih, bawer* nekir.»21Di vê navê de xelk li hêviya Zekerya bû. Ew şaş man, ka çima ew demeke dirêj di Perestgehê* de dima.22Û gava ew derket derve, wî nikaribû bi wan re bipeyive û ew têgihîştin ku wî di Perestgehê de dîtiniyek* dîtiye. Wî bi îşaretan ji wan re digot û lal ma.23Û gava rojên xizmeta wî temam bûn, ew vegeriya mala xwe.24Piştî wan rojan jina wî Êlîzabêt bizaro bû û wê pênc mehan xwe veşart û got:25«Va ye, di van rojan de Xudan* ev yek ji bo min kir: Wî li min nêrî û di nav xelkê de şerma min rakir.»Mizgîniya Milyaket li ser Bûyîna Îsa Mesîh 26Di meha şeşan de Xwedê milyaket Cibrayîl şand bajarekî Celîlê*, ku navê wê Nisret bû,27ba keçikeke ku dergistiya mirovekî bi navê Ûsiv bû. Ûsiv ji mala* Dawid bû. Navê keçikê jî Meryem* bû.28Cibrayîl hat ba wê û jê re got: «Silav li te, ey keçika ku kerema Xwedê li ser e. Xudan* bi te re ye.»29Meryem bi vê silavê şaş ma û fikirî, ka ev çi silav e?30Milyaket jê re got: «Ya Meryem, netirse! Kerema Xwedê li te bûye.31Va ye, tê bizaro bibî û tê kurekî bînî û navê wî Îsa* deynî.32Ewê mezin be û wê jê re Kurê Yê Herî Berz bê gotin. Û Xudan, Xwedê wê textê bavê wî Dawid* bide wî.33Û ewê her û her li ser mala* Aqûb padîşahiyê bike û dawiya padîşahiya wî nayê.»34Meryemê ji milyaket re got: «Ma gelo evê çawa çêbe? Çimkî tu mêr nêzîkî min nebûne.»35Milyaket lê vegerand û got: «Ruhê* Pîroz wê bê ser te û tê bikevî bin hêza siya wî Yê Herî Berz. Ji ber vê yekê wê ji wî pîrozê ku wê ji te çêbe re Kurê* Xwedê bê gotin.36Û va ye, Êlîzabêt a ku mirova te ye, ew jî bi vê pîrîtiya xwe ve bi kurekî bizaro ye. Ya ku jê re digotin ku zarokan nayne, va ye, ew di heyva xwe ya şeşan de ye.37Çimkî tu tişt li ber Xwedê ne zehmet e.»38Meryemê got: «Va me, ez cêriya Xudan im. Bila wek ku te gotî, ji min re bibe.» Piştre milyaket ji ba wê çû.Meryem Diçe Serdana Êlîzabêtê 39Meryem rabû di wan rojan de bi lez çû nav çiyan, bajarekî ji bajarên Cihûda*.40Ew gihîşt mala Zekerya û silav li Êlîzabêtê kir.41Gava ku Êlîzabêtê silava Meryemê bihîst, zarok di zikê wê de xwe tevda û Êlîzabêt bi Ruhê* Pîroz tije bû,42û bi dengekî bilind got: «Tu di nav jinan de pîroz* î û berê zikê te pîroz e!43Ma ez kî me, heta ku diya Xudanê* min bê ba min?44Çimkî gava dengê silava te ket guhê min, zarok ji şahiyê xwe di zikê min de tevda.45Xwezî bi wê, ku bawer* kir ew tiştên ku ji aliyê Xudan ve jê re hatine gotin, wê bên cih.»46Hingê Meryemê got:«Canê min pesnê* Xudan dide.[e] 47Û ruhê min bi Xilaskarê min, Xwedê şa dibe,48Çimkî wî li nizimahiya cêriya xwe nêrî.Îcar ji niha û pê ve, hemû nifş wê ji min re bêjin: ‹Xwezî bi te.›[f] 49Çimkî Xwedayê hêzdar tiştên mezin ji min re kirin.Navê wî pîroz e.[g] 50Û rehma wî nifş bi nifş li ser wan e,Yên ku ji wî ditirsin.[h] 51Wî bi zendê xwe qudreta xwe nîşan da,Û wî, yên di dilê xwe de pozbilind ji hev belav kirin.[i] 52Wî, yên mezin ji textên wan anîn xwarê,Û yên nizim bilind kirin.[j] 53Yên birçî bi tiştên qenc têr kirin,Û yên dewlemend destvala rêkirin.[k] 54Wî rehma xwe anî bîra xweÛ alîkariya xulamê xwe Îsraêl kir,[l] 55Çawa ku ji bav û kalên me re,Ji Birahîm* û dûndana* wî reSoza xwe ji bo her û her daye.»[m] 56Meryem nêzîkî sê mehan li ba Êlîzabêtê ma û paşê vegeriya mala xwe.Bûyîna Yûhennayê Imadkar 57Gava dema zarokanîna Êlîzabêtê hat, wê kurek anî.58Cîran û mirovên wê bihîstin ku Xudan rehmeke mezin li wê kiriye û ew jî bi wê re şa bûn.59Û di roja heştan de ji bo sinetkirina* kurik hatin û xwestin, navê bavê wî Zekerya lê bikin.60Lê diya wî li wan vegerand û got: «Na, navê wî wê Yûhenna* be.»61Wan jê re got: «Di nav mirovên te de kesek bi vî navî tune.»62Îcar wan bi îşaretan ji bavê wî pirsî, ka ew dixwaze çi navî li wî bike63Wî nivîsdekek xwest û weha li ser nivîsî: «Navê wî Yûhenna ye.» Û hemû şaş man.64Di cih de dev û zimanê wî vebûn, peyivî û pesnê Xwedê da.65Tirs ket dilê hemûyên ku li dora wan rûdiniştin û li seranserê çiyayên Cihûstanê* li ser van tiştan hat peyivîn.66Û hemûyên ku ev tişt bihîstin, ew xistin dilê xwe û gotin: «Gelo ev zarok wê bibe çi?» Çimkî destê Xudan li ser wî bû.Pêxemberîtiya Zekerya 67Û bavê wî Zekerya bi Ruhê* Pîroz tije bû, wî pêxemberîtî kir û got:68«Pesin ji Xudan Xwedayê Îsraêl re,Ku ew hat serdana gelê xwe û wî ew bi berdêl xilas kir. [n] 69Wî ji mala xulamê xwe DawidStrûhekî* xilasiyê* ji me re rakir,[o] 70– Çawa ku wî hê ji berê ve bi devê pêxemberên* xwe yên pîroz gotibû –71Ku em ji dijminên me û ji destê hemûyên ku ji me nefret dikin, xilas bike,[p] 72Da li bav û kalên me bê rehmê,Û peymana* xwe ya pîroz,73Wê sonda ku ji bavê me Birahîm* re xwaribû, bîne bîra xwe[q] 74-75 Ku em ji destê dijminên xwe xilas bibinÛ bê tirs li ber wî di hemû rojên jiyana xwe deBi paqijî û rastî biperizin* wî.76Û tu jî, zaroko, wê ji te re pêxemberê Yê Herî Berz bê gotin,Çimkî tê di pêşiya Xudan de herî, da ku tu riyên wî amade bikî[r] 77Û ji bo lêbihûrtina gunehên wan,Xilaskirinê bi gelê wî bidî zanîn.78Ji rehm û dilovaniya Xwedayê me,Wê ji jor, wek ku roj hiltê, bê serdana me,79Da ronahiyê bide wan ên ku di tariyê deÛ di bin siya mirinê de rûniştineÛ ewê berê lingên me bide ser riya silametê.»[s] 80Kurik mezin dibû û bi ruh bi qewet dibû û heta bi wê roja ku ew ji Îsraêl re xuya bû, li çol û çolistanan ma.
a.  1:15 Binêre: Hejmartin 6:3
b.  1:17 Binêre: Melaxî 4:5-6; 3:1
c.  1:18 Binêre: Destpêkirin 18:11
d.  1:19 Binêre: Daniyêl 8:16; 9:21
e.  1:46-55 Binêre: Samûêl I, 2:1-10
f.  1:48 Binêre: Samûêl I, 1:11
g.  1:49 Binêre: Zebûr 111:9
h.  1:50 Binêre: Zebûr 103:13, 17
i.  1:51 Binêre: Zebûr 89:10; Samûêl II, 22:28
j.  1:52 Binêre: Eyûb 12:19; 5:11
k.  1:53 Binêre: Samûêl I, 2:5; Zebûr 107:9
l.  1:54 Binêre: Zebûr 98:3; Îşaya 41:8
m.  1:55 Binêre: Mîxa 7:20; Destpêkirin 17:7
n.  1:68 Binêre: Zebûr 41:13; 111:9
o.  1:69 Mana «Strûhekî xilasiyê ji me re rakir» ev e: Xilaskarekî bi hêz ji me re rakir; binêre: Zebûr 18:2.
p.  1:71 Binêre: Zebûr 106:10
q.  1:72-73 Binêre: Zebûr 106:45-46; Zebûr 105:8-9; Destpêkirin 17:7
r.  1:76 Binêre: Îşaya 40:3; Melaxî 3:1
s.  1:78-79 Binêre: Melaxî 4:2; Îşaya 9:2; 58:8; 60:1-2

Marqos Beşê 16 Lûqa Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 2 Bûyîna Îsa Mesîh 1Di wan rojan de Qeyser Awgûstos emir da, ku hemû xelkên dinya Romayê bên jimartin.2Di wê demê de, gava Kûrênyos serdarê Sûriyê bû, ev hejmartina pêşî bû ku hat kirin.3Û her kes çû bajarê xwe, da ku xwe bide nivîsîn.4Ûsiv jî ji bajarê Nisreta Celîlê* çû Beytlehmê, bajarê* Dawid ê li Cihûstanê*, çimkî ew ji mala* Dawid û ji bavikê wî bû.5Ew çû wê derê, da ku xwe bi dergistiya xwe Meryemê re bide nivîsîn. Dergistiya wî jî bizaro bû.6Gava ew li Beytlehmê bûn, dema zarokanîna wê hat7û wê kurê xwe yê nixurî anî. Wê zarokê xwe di pêçekê de pêça û di afirekî de danî, çimkî cihê wan li mêvanxanê tunebû.Şivan û Milyaket 8Îcar li wê derdorê şivanan bi şev li çolê li ber keriyên xwe nobe digirt.9Milyaketekî Xudan ji wan re xuya bû û rûmeta Xudan hawirdora wan kir ronahî. Tirseke mezin ket ser wan.10Milyaket ji wan re got: «Netirsin! Ez hatime, ku ez mizgîniya şabûneke mezin bidim we, ku ji tevahiya gel re ye.11Îro li bajarê* Dawid xilaskarek ji we re çêbûye. Ew jî Xudan* Mesîh* e.12Bila ev ji we re bibe nîşan: Hûnê zarokekî di pêçekê de pêçayî û di afirekî de razayî bibînin.»13Û ji nişkê ve ordiyeke leşkerên ezmên bi milyaket re xuya bûn, pesnê Xwedê didan û gotin:14«Li bilindahiyan ji Xwedê re rûmetÛ li ser erdê li ser wan ên ku Xwedê ji wan razî ye silamet.»15Çaxê milyaket ji dora wan hilkişiyan ezmên, şivanan ji hev re got: «De werin, em herin Beytlehmê û vî tiştê bûyî yê ku Xudan bi me daye zanîn, bibînin.»16Îcar ew bi lez çûn. Wan Meryem, Ûsiv û zarokê di afir de razayî dîtin.17Gava ew dîtin, wan ew xebera ku li ser zarok bihîstibûn, belav kirin.18Hemûyên ku ev bihîstin, li tiştên ku şivanan ji wan re got, şaş man.19Lê Meryemê ev xeberên ha hemû di dilê xwe de hildianîn û kûr li ser wan difikirî.20Şivan vegeriyan; ji bo tiştên dîtî û bihîstî pesnê Xwedê didan û rûmet didanê. Her tiştî, bi awayê ku ji wan re hatibû gotin dîtibûn.21Çaxê heşt roj temam bûn, ew hat sinetkirin û navê wî Îsa* danîn, wek ku hê berî ew bikeve zikê diya xwe, milyaket gotibû.Pêşkêşkirina Îsa ji Xwedê re 22Û gava rojên paqijbûna wan li gor Şerîeta* Mûsa temam bûn, zarok birin Orşelîmê*, da ku wî pêşkêşî Xudan bikin,[a] 23wek ku di Şerîeta Xudan de hatiye nivîsîn: «Her zarokê nêr ê nixurî wê nedrê* Xudan be»[b] 24û li gor gotina Şerîeta Xudan «Cotek kevokên qumrî, an du ferxên kevokan»[c]  jê re bikin gorî*.25Hingê li Orşelîmê mirovek hebû, ku gelek rast û xwedêtirs bû. Navê wî Şimûn bû. Ew li hêviyê bû ku Îsraêl bê handan*. Ruhê* Pîroz li ser wî bû.26Û Ruhê Pîroz bi wî dabû zanîn ku berî dîtina Mesîhê* Xudan, ew mirinê nabîne.27Bi rêberiya Ruh ew hat Perestgehê*. Gava dê û bavê wî, ji bo pêkanîna Şerîetê, Îsayê zarok anîn Perestgehê,28Şimûn rahişt wî û ew xist himbêza xwe, wî pesnê Xwedê da û got:29«Ya Xudan, niha li gor gotina xweXulamê xwe bi silamet berde.30Çimkî çavê min xilaskirina te dît,31A ku te li ber çavê hemû miletan amade kiriye:[d] 32Ronahiya ku çavê miletan vedikeÛ rûmeta ji bo gelê te yê Îsraêl e.»[e] 33Dê û bavê wî li wan gotinên Şimûn gelek şaş man.34Şimûn ew pîroz* kirin û ji diya wî Meryemê re got: «Ev zarokê ha ji bo ketin û rabûna gelekan li Îsraêlê hatiye danîn û ew nîşanek e ku li hember derkevin,35da ku fikrên dilê gelekan bên kifşkirin. Û şûrek wê di dilê te re jî here, wî qul bike.»36Û li wê derê pêxemberek hebû, navê wê Hana bû. Ew keça Fanowêl û ji eşîra Aşêr bû. Ew gelek pîr bû û piştî keçkaniya xwe heft salan bi mêrê xwe re mabû37û piştre heta heştê û çar salan jinebî mabû. Wê dev ji Perestgehê bernedida û bi şev û roj bi dua û rojî diperizî* Xwedê.38Ew jî di wê kêlîkê de hat, pesnê Xwedê da û wê li ser wî ji yên ku li hêviya xilasiya Orşelîmê bûn re got.Meryem û Ûsiv bi Kurik re Vedigerin Bajarê Nisretê 39Û çaxê wan li gor Şerîeta* Xudan her tişt pêk anî, vegeriyan bajarê xwe Nisreta Celîlê*.40Îcar zarok mezin dibû, bi hêz dibû û bi şehrezayiyê tije dibû û qenciya Xwedê jî li ser wî bû.Îsayê Diwanzdeh Salî li Perestgehê 41Dê û bavê wî her sal di Cejna* Derbasbûnê de diçûn Orşelîmê*.42Gava Îsa dibû diwanzdeh salî, ew li gor adeta cejnê dîsa hilkişiyan Orşelîmê.43Piştî ku wan rojên cejnê temam kirin û vegeriyan, Îsayê zarok li Orşelîmê ma. Haya dê û bavê wî jê tunebû.44Di gumana wan de ew jî di nav koma rêwiyan de ye û ew rojekê rêve çûn. Hê ji nû ve di nav mirov û nasên xwe de li wî geriyan.45Gava wan ew nedît, ew vegeriyan Orşelîmê û lê geriyan.46Di roja sisiyan de wan ew di Perestgehê de dît. Ew di nav mamosteyên Şerîetê* de rûniştî bû, guh dida wan û pirs ji wan dikirin.47Hemûyên ku gotinên wî dibihîstin li şehrezayî û bersîvên wî şaş diman.48Dema dê û bavê wî ew dîtin, gelek şaş man. Diya wî ji wî re got: «Kurê min, te çima wusa li me kir? Ez û bavê te, em bi xem û xiyal li te digeriyan.»49Wî ji wan re got: «Çima hûn li min geriyan? Ma we nizanibû ku divê ez li mala Bavê* xwe bim?»50Lê wan maneya gotinên wî fêm nekir.51Îcar Îsa bi wan re daket û çû bajarê Nisretê û bi ya wan dikir. Lê diya wî ev tiştên ha hemû di dilê xwe de hilanîn.52Îsa jî bi şehrezayiyê pêşve diçû û mezin dibû; ew li ber Xwedê û li ber mirovan keremdar bû.
a.  2:22 Qanûna Kahîntiyê 12:3, 6
b.  2:23 Ji: Derketin 13:2, 12, 15
c.  2:24 Ji: Qanûna Kahîntiyê 12:8
d.  2:30-31 Binêre: Îşaya 40:5; 52:10
e.  2:32 Binêre: Îşaya 42:6; 49:6; 46:13

Lûqa Beşê 1 Lûqa Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 3 Danezana Yûhennayê Imadkar 1Di sala panzdehan a padîşahiya Qeyser Tîberyos de Pontiyos Pîlatos waliyê Cihûstanê bû, Hêrodês* serwerê Celîlê* bû, birayê wî Filîpos serwerê herêma Îtûrya û Traxonîdayê bû, Lûsanyas serdarê Avêlinyayê bû2û Henan û Qeyafa Serokkahîn bûn. Di wê demê de gotina Xwedê li çolê ji Yûhennayê* kurê Zekerya re hat.3Îcar Yûhenna çû û li seranserê Çemê Urdunê hîn dikir, ku xelk imad* bibin û tobe bikin, da ku li gunehên wan bê bihûrtin.4Çawa ku di kitêba* gotinên Îşaya* pêxember de hatiye nivîsîn:«Dengê yê li çolê bang dike:‹Riya Xudan amade bikinŞiveriyên wî sererast bikin!5Her gelî wê tije bibin,Her çiya û gir wê nizim bibin,Xwarî wê rast bibinÛ riyên asê wê hilû bibin.6Û her mirov wê xilasiya Xwedê bibîne.›»[a] 7Îcar elalet* dihatin, da ku ji aliyê Yûhenna ve bên imadkirin*. Wî ji wan re got: «Hey têjikên koremaran, kê ji we re gotiye ku hûn ji ber wê xezeba ku tê, birevin?8De ka fêkiyê ku li tobekirinê tê, bidin û dest pê nekin û ji xwe re nebêjin: ‹Birahîm* bavê me ye.› Ez ji we re dibêjim ku Xwedê dikare ji van keviran jî zarokan ji Birahîm re rake.9Ji xwe bivir li ser qurmê daran e. Her dara ku berê qenc nede, wê bê birrîn û bê avêtin nav êgir.»10Û elaletê ji wî pirsî û got: «Nexwe em çi bikin?»11Wî li wan vegerand û got: «Yê ku du kirasên wî hebin, bila yekî bide wî yê ku tune û yê ku xwarina wî hebe, bila ew jî wusa bike.»12Bacgir* jî hatin, da ku imad bibin û gotin: «Mamoste, ma em çi bikin?»13Wî ji wan re got: «Ji wî tiştê ku divê hûn bistînin bêtir nestînin.»14Leşkeran jî pirsî û gotin: «Lê em çi bikin?» Û wî ji wan re got: «Bêbextiyê li xelkê nekin û bi darê zorê tiştekî ji wan nestînin û bi meaşê xwe razî bin.»15Ew xelk hemû di hêviyê de dima û li ser Yûhenna di dilê xwe de digotin: «Ma gelo Mesîh* ev e?»16Û Yûhenna bersîva wan da û got: «Ez bi avê we imad dikim, lê yê ji min hêzdartir tê, ku ez ne hêja me, benên çaroxa wî jî vekim. Ewê bi Ruhê* Pîroz û bi êgir we imad bike.17Melhêba wî di destê wî de ye, da ku bêndera xwe paqij bike û genim di embara xwe de bicivîne, lê ewê kayê bi agirê ku venamire bişewitîne.»18Bi vî awayî wî bi gelek tiştên din jî şîret li xelkê dikir û Mizgînî* bi wan dida bihîstin.19Lê gava Yûhenna ji ber jinbira Mîr Hêrodês* Hêrodiya û ji ber hemû xerabiyên din, yên ku wî kiribûn, li wî hilat*,20Hêrodês li ser hemû xerabiyên xwe ev jî bi ser de zêde kir, ku wî Yûhenna avêt zîndanê.Imadbûna Îsa 21Gava xelk hemû dihat imadkirin*, Îsa jî imad bû. Wê kêlîka ku Îsa dua dikir, ezman vebû22û Ruhê Pîroz bi beden di şiklê kevokekê de li ser wî danî û dengek ji ezmên hat û got: «Tu yî Kurê min ê delal. Dilê min bi te xweş e.»Malbavka Îsa 23Îsa bi xwe, gava ku dest bi hînkirina xwe kir, nêzîkî sî salî bû. Û wek ku dihat gumankirin ew kurê Ûsiv bû, kurê Elî,24kurê Metat, kurê Lêwî, kurê Melkê, kurê Yannay, kurê Ûsiv,25kurê Metîtya, kurê Amos, kurê Nahûm, kurê Heslî, kurê Necay,26kurê Mehat, kurê Metîtya, kurê Şêmeyîn, kurê Yûsêx, kurê Yoda,27kurê Yûhenan, kurê Rêşa, kurê Zerûbabel, kurê Şaltiyêl, kurê Nerî,28kurê Melkê, kurê Êdî, kurê Qosam, kurê Êlmedam, kurê Er,29kurê Yêşû, kurê Êliyazêr, kurê Yorîm, kurê Metat, kurê Lêwî,30kurê Şimûn, kurê Cihûda, kurê Ûsiv, kurê Yonam, kurê Êlyaqîm,31kurê Melya, kurê Mena, kurê Metêta, kurê Natan, kurê Dawid*,32kurê Yêşa*, kurê Ovêd, kurê Bowaz, kurê Selmon, kurê Nehşon,33kurê Amînadav, kurê Admîn, kurê Aram, kurê Hesrûn, kurê Perez, kurê Cihûda*,34kurê Aqûb*, kurê Îshaq*, kurê Birahîm*, kurê Têrah, kurê Nehor,35kurê Serûx, kurê Rêwo, kurê Pêlêg, kurê Eber, kurê Şalah,36kurê Qênan, kurê Arpexşad, kurê Sam, kurê Nûh*, kurê Lamex,37kurê Metûşela, kurê Henox*, kurê Yarêd, kurê Mahalalêl, kurê Qênan,38kurê Enoş, kurê Sêt, kurê Adem*, kurê Xwedê bû.
a.  3:4-6 Ji: Îşaya 40:3-5

Lûqa Beşê 2 Lûqa Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 4 Ceribandina Îsa 1Û Îsa bi Ruhê Pîroz tije ji Çemê Urdunê vegeriya. Ruh ew bir çolê2û ew çil rojî ji aliyê Îblîs* ve hat ceribandin. Wî di wan rojan de tiştek nexwar û gava ew roj derbas bûn, ew birçî bû.3Îblîs jê re got: «Eger tu Kurê* Xwedê yî, ji vî kevirî re bêje, bila bibe nan.»4Îsa bersîva wî da û got: «Hatiye nivîsîn ku: ‹Mirov ne bi nên tenê dijî.›[a]  »5Îblîs ew derxist bilindahiyekê û di bîhnekê de wî hemû padîşahiyên dinyayê nîşanî wî dan6û jê re got: «Ezê hemû vê desthilatiyê û rûmeta van padîşahiyan bidim te; çimkî ew ji min re hatiye dayîn û ez dikarim wê bidim wî yê ku ez dixwazim.7Îcar, eger tu ji min re herî ser çokan, hemû wê bibin ên te.»8Îsa bersîva wî da û got: «Hatiye nivîsîn ku: ‹Biperize* Xudan Xwedayê xwe û bi tenê ji wî re xizmetê bike.›[b]  »9Hingê Îblîs ew bir Orşelîmê*, ew danî ser birca Perestgehê û jê re got: «Eger tu Kurê* Xwedê yî, ka xwe ji vir bavêje xwarê.10Çimkî hatiye nivîsîn: ‹Ewê ji bo te li milyaketên xwe emir bike, da ku ew te biparêzin›11û ‹ewê te li ser destên xwe hilgirin, da ku lingê te li kevirekî nekeve.›[c]  »12Îsa lê vegerand û got: «Hatiye gotin: ‹Xudan, Xwedayê xwe neceribîne.›[d]  »13Û gava Îblîs hemû ceribandinên xwe xilas kirin, ew wextekê jê dûr ket.Îsa li Celîlê Dest bi Belavkirina Mizgîniyê Dike 14Û Îsa bi hêza Ruhê Pîroz vegeriya Celîlê û li seranserê wî cihî nav û dengê wî belav bû.15Wî di kinîştên* wan de hîn dikir û hemûyan pesnê wî dida.Îsa li Bajarê Xwe Nisretê Tê Redkirin 16Û ew hat Nisretê, cihê ku lê mezin bûbû û wek adeta xwe, roja* Şemiyê ket kinîştê*, rabû ser xwe, da ku ji wan re bixwîne.17Kitêba Îşaya* pêxember dan wî. Gava wî nivîsara lihevpêçayî vekir, wî ew cih dît ku tê de weha hatibû nivîsîn:18«Ruhê Xudan li ser min e,Çimkî wî ez mesh* kirime,Da ez Mizgîniyê* bidim belengazan;Wî ez şandime, da ku ez ji girtiyan re azadiyêÛ ji koran re vebûna çavan bidim bihîstin,Bindestan azad bikim19Û sala Xudan a keremê bidim naskirin.»[e] 20Wî kitêb li hev pêça, ew da destê yê berdestî û rûnişt. Çavên hemûyên ku di kinîştê* de bûn, li wî diman.21Îcar wî dest pê kir û ji wan re got: «Îro ev nivîsara ku we bihîst, hat cih.»22Û hemûyan ew erê kir û li wan gotinên wî yên merdane, yên ku ji devê wî derdiketin, şaş man û gotin: «Ma ev ne kurê Ûsiv e?»23Û wî ji wan re got: «Bêguman hûnê vê meselê ji min re bêjin: ‹Hekîmo*, de xwe bi xwe qenc bike! De ka wan hemû tiştên me bihîstine ku te li Kefernahûmê kirine, li vê derê, li bajarê xwe jî bike!›»24Hingê wî got: «Bi rastî ez ji we re dibêjim, tu pêxember bi dilê xelkên bajarê xwe tune.25Lê ez ya rast ji we re dibêjim: Di rojên Êlyas* pêxember de, çaxê ku ezman sê sal û şeş mehan hatibû girtin û di tevahiya welêt de xelayeke giran çêbûbû, gelek jinebî li welatê Îsraêlê hebûn.26Îcar Êlyas ji  tu kesekî  ji wan re nehat şandin, belê ji jinebiya ku li herêma Saydayê, li bajarê Sarêfatê dima re hat şandin.[f] 27Û di dema Êlîşa* pêxember de gelek kotî* li welatê Îsraêlê hebûn û ji nav wan ji Nemanê* ji Sûriyê pê ve, kesekî din nehat paqijkirin.»[g] 28Gava wan kesên di kinîştê de ev yek bihîst, hemû hêrs ketin29û rabûn ser xwe, Îsa ji bajêr derxistin derve, birin ser kendalê girê ku bajarê wan li ser hatibû avakirin, da ku wî ji wê derê bavêjin xwarê.30Lê ew di nav wan re derbas bû û çû.Mirovê bi Cinekî Nepak 31Îsa bi xwar ve dageriya Kefernahûmê, bajarekî Celîlê û wî di roja* Şemiyê de hîn kir.32Ew li hînkirina wî gelek şaş diman, çimkî ew bi desthilatî peyivî.33Di kinîştê* de mirovek hebû ku ruhê cinekî nepak pê re hebû. Wî bi dengekî bilind kir qîrîn û got:34«Ax, Îsayê Nisretî, ma te çi ji me ye? Ma tu hatiyî, da ku tu me helak bikî? Ez dizanim tu kî yî, tu Pîrozê* Xwedê yî.»35Îsa lê hilat* û got: «Devê xwe bigire û ji wî derkeve!» Cin ew mirov di navendê de avêt erdê, ji wî derket û ziyanek nedayê.36Û hemû heyirî man û tirsiyan, ew di nav hev de peyivîn û gotin: «Gelo ev çi gotin e, çimkî ew bi hêz û desthilatî emir li ruhên nepak dike û ew derdikevin?»37Êdî nav û dengê wî li her cihê wê herêmê belav bû.Qenckirina Gelek Nexweşan 38Hingê Îsa ji kinîştê derket û çû mala Şimûn*. Xesûya Şimûn tayeke giran girtibû û ji bo wê ji wî lava kirin.39Îcar ew raserî wê rawesta û li tayê hilat. Ta ji wê çû û ew di cih de rabû ser xwe û xizmeta wan kir.40Çaxê roj çû ava, hemûyan nexweşên xwe yên ku ketibûn êş û janên cûr bi cûr, anîn ba wî. Wî jî destên xwe danîn ser her yekî ji wan û ew qenc kirin.41Û ji gelekan jî cin derdiketin, dikirin qîrîn û digotin: «Tu Kurê* Xwedê yî.» Wî li wan hilat û nedihişt ku deng ji wan derkeve, çimkî wan dizanibû ku ew Mesîh e.Danasîna Mizgîniya Padîşahiya Xwedê li Seranserê Welêt 42Îcar gava bû roj, Îsa derket û çû cihekî ku bêpêjin bû. Elalet* jî lê digeriya û dihatin heta ba wî. Wan dixwest ku wî bigirin, da ku ew ji ba wan neçe.43Lê wî ji wan re got: «Divê ez Mizgîniya* Padîşahiya* Xwedê bidim bajarên din jî, çimkî ez ji bo vê yekê hatime şandin.»44Û wî di kinîştên Cihûstanê de hîn dikir.
a.  4:4 Ji: Dubarekirina Şerîetê 8:3
b.  4:8 Ji: Dubarekirina Şerîetê 6:13
c.  4:10-11 Ji: Zebûr 91:11-12
d.  4:12 Ji: Dubarekirina Şerîetê 6:16
e.  4:18-19 Ji: Îşaya 61:1-2
f.  4:25-26 Padîşah I, 17:8-16
g.  4:27 Padîşah II, 5:1-14

Lûqa Beşê 3 Lûqa Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 5 Îsa Şagirtên Xwe Yên Pêşî Hildibijêre 1Rojekê gava Îsa li ber perê Gola Cênîsartê* sekinîbû, elalet li wî teng dikir, da ku gotina Xwedê bibihîzin.2Îsa du qeyik li devê golê dîtin. Masîgir ji wan peya bûbûn û torên xwe dişuştin.3Îsa li qeyikekê ji wan siwar bû. Ew jî ya Şimûn* bû û ji wî hêvî kir ku qeyikê piçekê ji bejê dûr bixe. Û rûniştî ji qeyikê elalet hîn dikir.4Piştî ku wî gotinên xwe xilas kirin, ji Şimûn re got: «Qeyika xwe ber bi kûrahiyê ve bajo, torên xwe bavêjin nêçîra masiyan.»5Şimûn lê vegerand û got: «Ya Hosta! Tevahiya şevê me kir û nekir, me tu tişt negirt. Lê li ser gotina te, ezê toran bavêjim.»6Gava wan wusa kir, wan ewqas masî girtin ku hindik mabû, torên wan bidirin.7Wan bi îşaret kirin şirîkên xwe yên ku di qeyika din de bûn, da ku bên û alîkariya wan bikin. Ew jî hatin û herdu qeyik ewqas dagirtin ku hindik ma bû, ew bin av bibin.8Gava Şimûn-Petrûs* ev dît, wî xwe avêt ber çokên Îsa û got: «Ya Xudan, ji min dûr keve, çimkî ez mirovekî gunehkar im.»9Çimkî ew û hemû yên ku pê re bûn ji pirrbûna masiyên ku girtibûn, heyirî diman û ditirsiyan,10wusa jî Aqûb* û Yûhenna*, kurên Zebedî, yên ku şirîkên Şimûn bûn heyirîn. Hingê Îsa ji Şimûn re got: «Netirse! Ji niha û pê ve, tê bibî nêçîrvanê mirovan.»11Wan qeyikên xwe kişandin bejê, dev ji her tiştî berdan û li pey wî çûn.Qenckirina Mirovekî Kotî 12Gava ku ew li nav bajarekî ji bajaran bû, li wir mirovek hebû ku bedena wî hemû kotî* bû. Gava wî Îsa dît, xwe deverû avêt erdê, jê lava kir û got: «Ya Xudan, eger tu bixwazî, tu dikarî min paqij bikî.»13Îsa destê xwe dirêj kir, dest li wî da û got: «Ez dixwazim. Paqij bibe!» Û di cih de kotîbûn jê çû.14Û Îsa tembîh li wî kir, ku ew vê yekê ji kesî re nebêje, lê jê re got: «Here xwe nîşanî kahîn* bide û wek ku Mûsa emir kiriye, pêşkêşekê bide, da ji wan re bibe şahidî, ku tu paqij bûyî.»15Dîsa jî nav û dengê Îsa hê bêtir belav dibû û elaleteke mezin li hev kom dibû, da ku guhdariya wî bikin û ji nexweşiyên xwe qenc bibin.16Lê wî xwe dida çolê û dua dikir.Qenckirin û Lêbihûrtina Mirovê Şil û Şeht 17Rojekê, çaxê wî hîn dikir, Fêrisî* û Şerîetzan* jî li wir rûniştibûn. Ew ji her gundên Celîlê, Cihûstanê û ji Orşelîmê* hatibûn. Hêza Xudan ji bo qenckirina nexweşiyên wan pê re bû.18Hingê hin zilaman yekî felcî di nav nivînan de anî û dixebitîn ku wî bînin hundir û deynin ber Îsa.19Lê gava wan ji ber elaletê tu rê nedît ku wî bînin hundir, ew hilkişiyan ser bên, keremîtik rakirin û ew tevî nivînên wî daxistin navendê ber Îsa.20Gava wî baweriya* wan dît, ji yê felcî re got: «Ey mirovo! Li gunehên te hat bihûrtin.»21Şerîetzan* û Fêrisiyan* dest pê kir, fikirîn û gotin: «Ma evê ku çêrî* Xwedê dike kî ye? Ma ji Xwedê pê ve, kî dikare li gunehan bibihûre?»22Îsa bi fikrên wan hesiya, wî bersîv da û ji wan re got: «Ma hûn çima tiştên weha di dilê xwe de dibêjin?23Ma kîjan hêsanîtir e? Ez bêjim: ‹Gunehên te li te hatin bihûrtin!› an ku ez bêjim: ‹Rabe û rêve here!›24Lê ji bo ku hûn bizanin desthilatiya Kurê* Mirov heye ku li ser erdê li gunehan bibihûre», ji yê felcî re got: «Ez ji te re dibêjim, rabe nivînên xwe hilîne û here mala xwe.»25Ew jî di cih de li pêş wan rabû ser xwe, rahişt wan nivînên ku ew di nav wan de bû, çû mala xwe û pesnê Xwedê da.26Hemû li vê yekê heyirî man, pesnê Xwedê dan, dilê wan tije tirs bû û gotin: «Îro me tiştên ecêb dîtin.»Îsa Gazî Lêwî Dike 27Piştî vê yekê Îsa derket derve û bacgirekî* rûniştî di bacxanê de dît, ku navê wî Lêwî* bû. Wî jê re got: «Li pey min were.»28Wî jî dev ji her tiştî berda, rabû ser xwe û li pey wî çû.29Lêwî jê re di mala xwe de ziyafetek da. Li ser sifrê bi wan re hejmareke mezin ji bacgiran û hinekên din rûniştibûn.30Îcar Fêrisiyan* û zaneyên wan ên Şerîetê* di serê şagirtên* wî de kirin pitepit û gotin: «Çima hûn bi bacgir û gunehkaran re dixwin û vedixwin?»31Îsa li wan vegerand û got: «Ne yên saxlem, lê yên nexweş hewcedarê hekîm* in.32Ez nehatime, ku ji bo tobekirinê gazî rastan bikim, lê ez hatim ku gazî gunehkaran bikim.»Pirsa Rojîgirtinê 33Îcar wan ji Îsa re got: «Şagirtên Yûhenna* gelek rojiyê digirin û dua dikin û yên Fêrisiyan jî wusa dikin, lê yên te dixwin û vedixwin.»34Îsa ji wan re got: «Heta ku zava bi wan re ye, ma hûn dikarin ji xelkê dawetê re bêjin: ‹Rojiyê bigirin!›35Lê rojên ku zava wê ji nav wan bê standin wê bên. Hingê di wan rojan de ewê rojiyê bigirin.»36Wî meselek jî ji wan re got: «Tu kes perçeyekî ji cilekî nû jê nake, ku cilekî kevin pê pîne bike. Eger bike, hem wê cilê nû bidirîne, hem jî ew perçê ji cilê nû bi cilê kevin re li hev nayê.37Û tu kes şeraba nû naxe meşkên kevin. Eger weha bike, şeraba nû wê meşkan bidirîne, şerab wê birije û meşk wê ziyan bibin.38Lê belê divê şeraba nû bikeve meşkên nû.39Û kesek tune ku piştî şeraba kevin vexwe, ya nû bixwaze, çimkî ew dibêje: ‹Ya kevin xweş e.›»
Lûqa Beşê 4 Lûqa Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 6 Pirsa Roja Şemiyê 1Rojeke Şemiyê, gava Îsa di nav dexlan re diçû, şagirtên* wî simbil diçinîn, di nav destên xwe de difirikandin û dixwarin.2Lê hinekan ji Fêrisiyan* ji wan re got: «Çima hûn tiştê ku roja* Şemiyê nabe, dikin?»3Îsa li wan vegerand û got: «Ma we nexwendiye, ku Dawid* çi kir gava ew û yên bi wî re birçî bûn?4Çawa ew ket Mala* Xwedê, nanê* pêşberiyê stand, xwar û da wan ên bi xwe re jî, ew nanê ku ji kahînan* pê ve çênabe ku kesek bixwe?»[a] 5Û wî ji wan re got: «Kurê* Mirov Xudanê* roja Şemiyê ye.»Îsa Roja Şemiyê Mirovekî Desthişk Qenc Dike 6Rojeke din a Şemiyê ew çû kinîştê* û hîn kir. Li wê derê mirovek hebû ku destê wî yê rastê hişkbûyî bû.7Îcar çavên Şerîetzan* û Fêrisiyan* li Îsa bûn, ka ewê roja Şemiyê nexweşiyan qenc bike. Çimkî ew li tiştekî digeriyan, da ku wî sûcdar bikin.8Lê wî dizanibû ku ew çi difikirin û ji wî zilamê ku destê wî hişkbûyî bû re got: «Rabe ser xwe û li navendê raweste.» Ew jî rabû ser xwe û rawesta.9Hingê Îsa ji wan re got: «Ez ji we dipirsim: Ma di roja Şemiyê de qencîkirin an xerabîkirin, xilaskirina jiyana mirovekî an helakkirin cayîz e?»10Û wî li hemûyên hawirdora xwe nêrî û ji wî mirovî re got: «Destê xwe dirêj bike!» Wî jî wusa kir û destê wî qenc bû.11Lê ew bi carekê har bûn û bi hevdû şêwirîn, ka ew çi li Îsa bikin.Hilbijartina Her Diwanzdeh Şandiyên Îsa 12Di wan rojan de Îsa çû çiyê, da ku dua bike. Wî tevahiya şevê bi duakirina li ber Xwedê derbas kir.13Û gava bû roj, wî gazî şagirtên* xwe kir û diwanzdeh ji wan hilbijartin. Wî ji wan re «Şandî»* got:14Ew jî ev bûn: Şimûn, yê ku wî navê Petrûs jî lê kiribû û birayê wî Endrawis, Aqûb* û Yûhenna*, Filîpos û Bertolomeyos,15Metta û Tûma, Aqûbê* Halfayos û Şimûn, yê ku jê re Welatparêz digotin,16Cihûdayê* kurê Aqûb û Cihûdayê* Îsxeryotî yê ku li Îsa xayîn derket.Bihîstina Mizgîniyê û Daxwaza Qencbûnê 17Û ew bi wan re hat xwarê û li nav deştekê rawesta. Û li wir komeke mezin a ji şagirtên* wî û elaleteke mezin ji xelkê hebû. Ew ji seranserê Cihûstanê, ji Orşelîmê* û ji ber keviya deryayê, ji Sûr* û Saydayê hatibûn, da ku guhdariya wî bikin û ji nexweşiyên xwe qenc bibin.18Yên ku ji ruhên nepak jî cefa dikişandin, dihatin qenckirin.19Û tevahiya elaletê dixebitî ku destê xwe li wî bidin, çimkî hêz ji wî derdiket û hemû qenc dikirin.Xwezîtî û Nexwezîtî 20Îcar Îsa çavên xwe ber bi şagirtên xwe ve hildan û got:«Xwezî bi we belengazan,Çimkî Padîşahiya* Xwedê ya we ye.21Xwezî bi we, hûn ên ku niha birçî ne,Çimkî hûnê bên têrkirin.Xwezî bi we, hûn ên ku niha digirîn,Çimkî hûnê bikenin.[b] 22Xwezî bi we, gava ku xelk di ber Kurê* Mirov de, ji we nefret bikin, we ji nav xwe derxin, we nizim bikin û navê we bi xerabî derxin.23Di wê rojê de şa bin û ji şahiyê bireqisin, çimkî xelata we li ezmên mezin e. Bav û kalên wan jî li pêxemberan wusa dikirin.24Lê belê wey li we dewlemendan,Çimkî we handana xwe standiye.25Wey li we, hûn ên ku niha têr in,Çimkî hûnê birçî bibin.Wey li we, hûn ên ku niha dikenin,Çimkî hûnê bikevin şîn û girînê.26«Wey li we be, gava ku hemû mirov bi qencî li ser we bipeyivin, çimkî bav û kalên wan jî bi pêxemberên derewîn wusa dikirin.Ji Dijminên Xwe Hez Bikin 27«Lê ez ji we guhdaran re dibêjim: Ji dijminên xwe hez bikin; qenciyê bi wanên ku ji we nefret dikin, bikin.28Duayên qenc ji bo wan bikin, yên ku nifiran li we dikin; ji bo wan ên ku xerabiyê bi we dikin, dua bikin.29Yê ku sîleyeke li lama te bixe, ya din jî bide ber. Û eger yek ebayê te ji te bistîne, kirasê xwe jî bi dest ve berde.30Bide her kesê ku ji te dixwaze û tiştên xwe ji wî yê ku ji te distîne, bi şûn de nexwaze.31Çawa hûn dixwazin ku xelk ji we re bikin, hûn jî wusa ji wan re bikin.32«Eger hûn ji wan hez bikin, yên ku ji we hez dikin, gelo çi feyda we wê jê hebe? Çimkî gunehkar jî ji wan ên ku ji wan hez dikin, hez dikin.33Û eger hûn qenciyê bi wan bikin, yên ku qenciyê bi we dikin, gelo çi feyda we wê jê hebe? Gunehkar jî wusa dikin.34Û eger hûn bi deyn bidin wan ên ku hûn bi hêvî ne ji wan bistînin, gelo çi feyda we wê jê hebe? Gunehkar jî bi deyn didin gunehkaran, da ku tiştê dayî bi şûn de bistînin.35Lê belê ji dijminên xwe hez bikin û qenciyê bikin. Bi deyn bidin û li hêviya vegerandinê nemînin. Hingê xelata we wê mezin be û hûnê bibin kurên Yê Herî Berz. Çimkî ew ji nankoran û xeraban re qencîker e.36Dilbirehm bin, çawa ku Bavê* we jî dilbirehm e.Li ser Dadbarkirinê 37«Dadbar* nekin, hûn jî nayên dadbarkirin; sûcdar dernexin, hûn jî sûcdar nayên derxistin; lê bibihûrin, wê li we jî bê bihûrtin.38Bidin, wê ji we re jî bê dan; bi pîvaneke qenc, bihevdedayî, bihevdehejandî û sereavêtî, wê bikeve pêşa we. Çimkî  hûn bi çi pîvanê bipîvin, bi wê pîvanê jî wê ji we re bê pîvandin.»39Û Îsa meselek jî ji wan re got: «Ma yê kor dikare rêberiya yê kor bike? Ma herdu jî nakevin çalê?40Şagirt* ne di ser mamostê xwe re ye; lê her yekê ku di hînbûna xwe de bigihîje, wê bibe wek mamostê xwe.41Û çima tu qirşikê di çavê birayê xwe de dibînî, lê girşê di çavê xwe de nabînî?42An çawa tu dikarî ji birayê xwe re bêjî: ‹Birawo, bihêle ku ez vî qirşikê di çavê te de derxim›, lê tu girşê di çavê xwe bi xwe de nabînî? Hey mirovê durû! Ka pêşî girş ji çavê xwe derxe, hingê tê zelal bibînî, ku qirşikê di çavê birayê xwe de derxî.Dar ji Fêkiyê Xwe Tê Naskirin 43«Ne dara qenc a ku berê xerab dide heye û ne jî dara xerab a ku berê qenc dide.44Her dar ji berê xwe tê naskirin; tu kes ji stiriyan hêjîran nade hev û ne jî ji diriyê tirî diçine.45Mirovê qenc ji xezîna dilê xwe ya qenc tiştê qenc derdixe û yê xerab ji xezîna dilê xwe ya xerab tiştê xerab derdixe, çimkî dev ji tijebûna dil dibêje.Hîmê Du Malan 46«Û çima hûn ji min re dibêjin: ‹Ya Xudan*, Ya Xudan› û ew tiştên ku ez dibêjim, hûn nakin?47Ez nîşanî we bidim, ka her kesê ku tê ba min û peyvên* min dibihîze û wan tîne cih, wek kê ye:48Ew wek mirovekî ye ku xaniyek ava kir. Wî kola û kûr kir û bingeha xênî li ser latê danî. Gava lehî rabû, pêlên wê li xênî dan, lê nikaribûn xênî ji cih bilebitînin, çimkî ew saxlem hatibû avakirin.49Lê ewê ku peyva min dibihîze û nake, ew mîna mirovekî ye ku xaniyek li ser axê, bê bingeh ava kir. Lehiyê li xênî da û ew di cih de hilweşiya û ketina wî xaniyî gelek dijwar bû.»
a.  6:4 Qanûna Kahîntiyê 24:9; Samûêl I, 21:1-6
b.  6:21 Binêre: Yêremya 31:25; Zebûr 126:5-6

Lûqa Beşê 5 Lûqa Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 7 Qenckirina Xulamê Sersedekî 1Piştî ku wî ew gotinên ku xelkê guhdarî dikir, xilas kirin, ew ket Kefernahûmê.2Xulamê sersedekî* nexweş ketibû û li ber mirinê bû. Ew li ba sersed yekî hêja bû.3Dema wî li ser Îsa bihîst, wî çend ji rihspiyên Cihûyan şandin ba wî û jê lava kir, ku ew bê û xulamê wî xilas bike.4Gava ew hatin ba Îsa, wan gelek lavlav jê kir û gotin: «Ew hêja ye ku tu vê jê re bikî,5çimkî ew ji miletê me hez dike û wî bi xwe kinîşt* ji me re ava kiriye.»6Îsa bi wan re çû. Gava hindik mabû ku ew bigihîje mala wî, yê sersed dost şandin pêşiya wî, da ku ew weha jê re bêjin: «Ya Xudan*, xwe newestîne, çimkî ez ne hêja me ku tu bêyî bin banê min.7Ji ber vê yekê jî min xwe hêja nedît ku ez bêm ba te. Îcar hema peyvekê* bêje û xulamê min wê qenc bibe.8Çimkî ez jî mirovekî di bin emir de me û di bin min re jî leşker hene. Ez ji yekî re dibêjim: ‹Here!›, ew diçe û ji yê din re dibêjim: ‹Were!›, ew tê û ez ji xulamê xwe re dibêjim: ‹Vê bike!›, ew dike.»9Gava Îsa ev bihîst, ew li wî şaş ma. Wî berê xwe da elaleta ku li pey wî dihat û got: «Ez ji we re dibêjim ku min di Îsraêlê de jî baweriyeke* evqas mezin nedîtiye.»10Û gava yên şandî vegeriyan mal, wan dît ku xulamê wî sax bûye.Saxbûna Kurê Jinebiyê 11Ne gelekî piştî vê, Îsa çû nav bajarekî ku jê re Nayîn digotin. Şagirtên* wî û elaleteke mezin pê re diçûn.12Gava ew nêzîkî dergehê bajêr dibû, miriyek ji bajêr derdixistin. Ew kurê diya xwe yê yekta bû û dê jî jinebî bû. Elaleteke mezin ji bajêr bi wê re bû.13Gava Xudan* dê dît, dilê wî pê şewitî û jê re got: «Negirî!»14Ew nêzîkî darbestê bû, destê xwe lê da û yên ku ew hilgirtibûn, sekinîn. Wî got: «Xorto! Ez ji te re dibêjim, rabe ser xwe!»15Û yê mirî rabû, rûnişt û dest pê kir, peyivî. Û Îsa ew da diya wî.16Îcar tirs ket dilê hemûyan. Wan pesnê Xwedê da û digotin: «Pêxemberekî mezin di nav me de rabûye» û «Xwedê hatiye serdana gelê xwe.»17Û ev gotina ha ya li ser wî li seranserê Cihûstanê û hawirdora wê belav bû.Îsa Bersîva Pirsa Yûhenna Dide 18Şagirtên Yûhenna* jî ji wî re li ser van tiştan hemûyan gotin. Û Yûhenna gazî du şagirtên xwe kir19û ew şandin ba Xudan, da ku jê bipirsin: «Ma ewê ku wê bihata tu yî, an em li hêviya yekî din bimînin?»20Gava ew herdu zilam hatin ba wî, wan jê re got: «Yûhennayê imadkar em şandine ba te, da ku em bipirsin: ‹Ma yê ku wê bihata tu yî, an em li hêviya yekî din bimînin?›»21Wê gavê Îsa gelek ji nexweşî, êş û ruhên xerab qenc kirin û çavên gelek koran vekirin.22Îsa li wan vegerand û got: «Herin û we çi dîtiye û çi bihîstiye ji Yûhenna re bêjin: Kor dibînin, şil û şeht* rêve diçin, kotî paqij dibin, kerr dibihîzin, mirî radibin û Mizgînî ji belengazan re tê dayîn.23Û xwezî bi wî yê ku ji min neenire.»24Gava qasidên Yûhenna çûn, wî dest pê kir û ji elaletê re li ser Yûhenna got: «Ma hûn derketin çolê, da ku hûn çi bibînin? Çîtikeke ku li ber bayê diheje?25Nexwe hûn derketin, ku hûn çi bibînin? Ma mirovekî, ku cilên nermîn li xwe kirine? Va ye, yên bi cilên spehî û di dewlemendiyê de dijîn, di qesrên padîşahan de ne.26Nexwe hûn derketin ku hûn çi bibînin? Ma pêxemberekî? Erê, ez ji we re dibêjim, ji pêxemberekî hê zêdetir.27Ev ew e, ku li ser hatiye nivîsîn:‹Va ye, ez qasidê xwe di pêşiya te de dişînim, Ewê riya te li pêşiya te amade bike.›[a] 28Ez ji we re dibêjim, di nav wan ên ku ji jinan çêbûn de, tu kes ji Yûhenna mezintir tune, lê di Padîşahiya* Xwedê de yê herî biçûk ji Yûhenna mezintir e.»29Gava tevahiya xelkê, heta bi bacgiran* jî ev yek bihîst, wan dît ku Xwedê rast e, çimkî bi imadkirina* Yûhenna hatibûn imadkirin.30Lê Fêrisî* û Şerîetzanan* daxwaza Xwedê ya ku ji bo wan bû red kir, çimkî bi imadkirina Yûhenna nehatibûn imadkirin.31«Ma ez mirovên vî nifşî* bimînînim kê û ew mîna kê ne?32Ew wek zarokan in ên ku li nav meydana bajêr rûdinin, bang dikin hev û dibêjin:‹Me ji we re li bilûrê xist û hûn nereqisîn.Me avêt ser miriyan û hûn negirîn.›33Çimkî Yûhennayê imadkar hat, ne nan dixwar û ne şerab vedixwar û we digot: ‹Ew bi cinan ketiye.›34Kurê* Mirov jî hat, ew dixwe û vedixwe û hûn dibêjin: ‹Ev mirovekî xwera û serxweş e, dostê bacgir û gunehkaran e.›35Lê şehrezayî ji aliyê hemû zarokên xwe ve rast tê dîtin.»Lêbihûrtina li Jineke Gunehkar 36Yekî ji Fêrisiyan* Îsa vexwend, ku bi wî re xwarinê bixwe. Ew jî çû mala yê Fêrisî û li ser sifrê rûnişt.37Û li bajêr jineke gunehkar hebû. Gava wê bihîst ku ew li mala yê Fêrisî li ser sifrê rûniştiye, wê di firaxeke mermerê spî de rûnê bîhnxweş anî.38Ew ji pişt ve li ber lingên wî rawesta, bi girîn dest pê kir, lingên wî bi hêstiran şil kirin û ew bi porê serê xwe ziwa kirin. Wê lingên wî ramûsandin û rûnê bîhnxweş li wan da.39Gava Fêrisiyê ku ew gazî mala xwe kiribû, ev dît, ji xwe re got: «Eger ev pêxember bûya, wê bizaniya, ka ev jina ku destê xwe li wî dide kî ye û ew çi jin e. Çimkî ew yeke gunehkar e.»40Îsa jê re got: «Şimûn*, ez dixwazim tiştekî ji te re bêjim.» Wî got: «De bêje, mamoste.»41«Du deyndarên deynxwazekî hebûn; yek ji wan bi pênc sed û yê din bi pêncî zîvî* deyndar bû.42Lê ji ber ku tiştekî wan tunebû ku deynê xwe bidin, ew li herduyan jî bihûrt. Îcar kîjan ji herduyan wê bêtir ji wî hez bike?»43Şimûn lê vegerand û got: «Ez dibêjim hema, ewê ku bêtir lê hatî bihûrtin.» Wî jî jê re got: «Te rast tê derxist.»44Wî berê xwe da jinê û ji Şimûn re got: «Tu vê jinê dibînî? Ez hatim mala te, te av jî ji bo lingên min neda, lê wê lingên min bi hêstiran şil kirin û bi porê xwe ziwa kirin.45Te ramûsanek jî neda min, lê wê ji hinga ku ez ketime hundir ve, dev ji ramûsandina lingên min bernedaye.46Te rûnê zetyê li serê min neda, lê wê rûnekî bîhnxweş li lingên min da.47Loma ez ji te re dibêjim, li gunehên wê yên gelek hat bihûrtin. Ji ber vê yekê wê gelek hez kiriye. Lê yê ku jê re hindik tê lêbihûrtin, ew hindik hez dike.»48Û wî ji wê re got: «Li gunehên te hat bihûrtin.»49Yên ku pê re li ser sifrê rûniştibûn, dest pê kirin û ji xwe re gotin: «Gelo ev kî ye ku li gunehan jî dibihûre?»50Hingê wî ji jinê re got: «Baweriya* te tu xilas kirî. Îcar bi silamet here.»
a.  7:27 Ji: Melaxî 3:1

Lûqa Beşê 6 Lûqa Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 8 Ew Jinên ku li pey Îsa Diçûn 1Piştî demekê Îsa di bajar û gundan re digeriya, hîn dikir û Mizgîniya* Padîşahiya* Xwedê dida. Her diwanzdeh jî pê re bûn.2Herweha hin jinên ku ji ruhên xerab û nexweşiyan hatibûn qenckirin bi wan re bûn: Meryema* ku jê re Mejdelanî digotin a ku heft cin jê derketibûn,3û Yohana jina Xûzayê şahneyê* mala Hêrodês* û Sosin û gelekên din ku bi malê xwe alîkariya wan dikirin.Mesela Erdê Qenc û Neqenc 4Û gava elaleteke mezin ji xelkê ji her bajarî li ba Îsa civiya, wî meselek ji wan re got:5«Cotkar derket, da ku here tovê xwe biçîne. Çaxê wî tovê xwe direşand, hinek ket tenişta rê. Xelkê pê lê kir û teyrên ezmanan ew xwarin.6Û hinek jê ket ser erdê kevirî û şîn bû, lê zû hişk bû, ji ber ku ew bê rewa bû.7Hinek ket nav stiriyan, stirî jî pê re şîn bûn û ew fetisandin.8Hin jî ket ser erdekî qenc, şîn bû û berê wî sed tovî bû.»Piştî van gotinan Îsa bi dengekî bilind got: «Ewê ku guhên wî ji bo bihîstinê hene, bila bibihîze!»Armanca Meselan 9Şagirtên* wî jê pirsîn: «Ka maneya vê meselê çi ye?»10Wî jî got: «Zanîna sirên Padîşahiya Xwedê ji we re hatiye dayîn, lê ji yên din re bi meselan tê gotin, da ku ‹ew binêrin, lê nebînin û bibihîzin, lê fêm nekin.›[a]  »Şîrovekirina Mesela Erdê Qenc û Neqenc 11«Maneya vê meselê jî ev e: Tov peyva Xwedê ye.12Tovê ku ket tenişta rê ew in ku dibihîzin, lê Îblîs* tê û wê ji dilê wan derdixe, da ku ew baweriyê* neynin û xilas nebin.13Yên ser erdê kevirî ew in ku çaxê gotina Xwedê dibihîzin, wê bi dilxweşî qebûl dikin; lê ew bê ra* ne, baweriya wan heta bi demekê ye û di wextê ceribandinê de ew ji rê derdikevin.14«Yên ku ketine nav stiriyan jî, ew in, yên ku dibihîzin û diçin, bi xem, dewlemendî û kêfên vê dinyayê difetisin û berê gihîştî nadin.15Lê yên di nav erdê qenc de ew in ku peyva Xwedê dibihîzin, bi dilekî pak û durust di dilê xwe de hiltînin û bi bîhna fireh ber didin.Çira Nayê Nixumandin 16«Tu kes qendîlê  pênaxe û bi firaxekê nanixumîne, an jî wê naxe bin nivînan. Lê belê ew wê datîne ser şamdankê, da yên ku bên hundir, ronahiyê bibînin.17Çimkî tiştekî veşartî tune ku neyê eşkerekirin û ne jî tiştekî nixumandî heye ku neyê zanîn û nekeve ber ronahiyê.18Loma hay ji xwe hebin ku hûn çawa guhdarî dikin, çimkî yê ku pê re heye, wê ji wî re bêtir bê dayîn û yê ku pê re tune, tiştê ku ew yê xwe guman dike jî, wê ji wî bê standin.»Dê û Birayên Îsa 19Hingê dê û birayên Îsa hatin ba wî, lê ji ber elaletê wan nikaribû ku xwe bigihînin wî.20Û jê re gotin: «Diya te û birayên te li derve ne û dixwazin te bibînin.»21Lê wî li wan vegerand û got: «Diya min û birayên min ew in ên ku peyva Xwedê dibihîzin û dikin.»Îsa Bagerê Radiwestîne 22Rojekê ji rojan ew bi şagirtên* xwe ve ket qeyikekê û ji wan re got: «Werin, em herin aliyê din ê golê.» Û bi rê ketin.23Gava ew bi qeyikê diçûn, ew bi xew ve çû. Hingê bagerek li golê rabû, av diket qeyikê û ew ketin talûkê.24Û şagirt nêzîkî wî bûn, ew hişyar kirin û gotin: «Ya Hosta, ya Hosta, em helak dibin!» Ew jî rabû û li ba û pêlên avê hilat*. Êdî bager rawesta û dinya bê deng bû.25Hingê wî ji wan re got: «Kanî baweriya we?» Ew tirsiyan, şaş man û ji hev re gotin: «Ma ev kî ye ku li ba û avê emir dike û ew bi ya wî dikin?»Îsa Yekî Cinoyî li Girasînê Qenc Dike 26Ew çûn herêma Girasîniyan a ya ku diket pêşberî Celîlê.27Gava ew derket ser bejê, mirovek ji wî bajarî rastî wî hat ku bi cinan ketibû. Wî ji mêj ve cil li xwe nedikirin û li malê nedima. Ew li nav goristanan dima.28Gava wî Îsa dît, kir qîrîn û xwe li ber wî avêt erdê û bi dengekî bilind got: «Ma te çi ji min e, ya Îsa, Kurê* Xwedayê Herî Berz? Ez lava ji te dikim, min nede ezabê.»29Çimkî Îsa emir li ruhê nepak kiribû, ku ji wî mirovî derkeve. Wî cinî pirr caran ew digirt. Bi ser ku ew bi qeyd û zincîran girêdayî dihat girtin jî, lê dîsa wî qeyd dişikandin û cin ew diajot çol û çolistanan.30Îsa jê pirsî û got: «Navê te çi ye?» Wî got: «Lejyon*», ji ber ku gelek cin ketibûn wî.31Cinan ji Îsa lavlav kir, da ku ew emir li wan neke, ku ew herin kortala* bêbinî.32Li wê derê garaneke mezin a berazan li pala çiyê diçêrî. Cinan jê lava kir, ku ew destûrê bide wan, da ku ew bikevin wan berazan. Wî jî destûr da wan.33Îcar cin ji wî mirovî derketin û ketin berazan, garan jî çû û xwe di kaşê re avêt golê û xeniqî.34Çaxê gavanan dît ku çi çêbû, ew reviyan û ev xeber li nav bajêr û gundan belav kirin.35Îcar xelk derketin, da ku bibînin, ka çi çêbûbû. Ew hatin ba Îsa û ew mirovê ku cin jê derketibûn, bi cil û li ser hişê xwe li ber lingên Îsa rûniştî dîtin û tirsiyan.36Yên ku ev tişt dîtibûn, ji wan re gotin, ka çawa yê cinoyî* hat qenckirin.37Hingê tevahiya xelkê ji hawirdora Girasînê ji Îsa xwestin ku ew ji nav wan here, çimkî tirseke mezin ketibû dilê wan. Îsa jî ket qeyikê û vegeriya.38Lê ew zilamê ku cin ji wî derketibûn, lava ji Îsa kir, da ku ew li ba wî bimîne. Lê Îsa ew rêkir û jê re got:39«Vegere mala xwe û eva ku Xwedê ji bo te kiriye, bêje.» Ew jî çû û li nav tevahiya bajêr got ku Îsa çi ji wî re kiriye.Qencbûna Jinikê û Vejîna Keçikê 40Gava Îsa vegeriya, elaletê ew qebûl kir, çimkî hemû li hêviya wî bûn.41Û serwerekî kinîştê hat, ku navê wî Yayîros bû. Wî xwe avêt ber lingên Îsa û jê lava kir, ku ew pê re here mala wî.42Çimkî keçeke wî ya yekta hebû ku nêzîkî diwanzdeh salî bû û li ber mirinê bû. Gava Îsa diçû, elalet bi ser wî de dizêriya.43Û jineke ku ji diwanzdeh salan ve xwîn jê diçû û her tiştên ku wê abora xwe pê dikir jî, dabû hekîman* û kesekî nikaribû wê qenc bike,44ji pişt ve hat û destê xwe li rêşiyên* kirasê Îsa da. Û di cih de xwîna ku jê diçû çikiya.45Îsa pirsî: «Ew kî bû ku destê xwe li min da?» Gava hemûyan înkar kir, Petrûs* got: «Hosta, elalet li te tê hev û li te teng dikin.»46Lê Îsa got: «Yekî destê xwe li min da; ez pê hesiyam, ku hêz ji min derket.»47Gava jinikê dît ku ew veşartî nema, ew lerizî, hat û li ber wî xwe avêt erdê û li pêş tevahiya xelkê got ku wê ji ber çi destê xwe li wî da û çawa ew di cih de qenc bû.48Îsa ji wê re got: «Keça min, baweriya te tu qenc kirî. De îcar bi silamet here.»49Hê Îsa dipeyivî, yek ji mala serdarê kinîştê hat û got: «Keça te mir. Êdî mamoste newestîne.»50Gava Îsa ev bihîst, lê vegerand û got: «Netirse, tenê bawer bike, keçik wê qenc bibe!»51Gava ew hat xênî, wî nehişt ku ji bilî Petrûs*, Yûhenna*, Aqûb* û dê û bavê keçikê kes bi wî re derbas bibe.52Hemû li ser wê digirîn û şîn digirtin. Lê belê Îsa ji wan re got: «Negirîn, ew nemiriye, lê ew di xew de ye.»53Ew pê kenîn, çimkî wan dizanibû ku keçik miriye.54Wî rahişt destê wê, gazî wê kir û got: «Keçikê, rabe ser xwe!»55Îcar ruhê wê lê vegeriya û ew di cih de rabû ser xwe. Û Îsa emir kir, ku tiştekî xwarinê bidinê.56Dê û bavê wê heyirî man. Wî tembîh li wan kir, ku ew ji kesekî re nebêjin, ka çi çêbûye.
a.  8:10 Ji: Îşaya 6:9

Lûqa Beşê 7 Lûqa Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 9 Îsa Her Diwanzdeh Şagirtên Xwe Dişîne 1Îsa her diwanzdeh şagirtên xwe civandin, li ser hemû cinan û ji bo qenckirina nexweşiyan hêz û desthilatî da wan.2Wî ew şandin, da ku ew Padîşahiya Xwedê bidin bihîstin û nexweşan qenc bikin3û ji wan re got: «Tiştekî ji bo rê bi xwe re nebin, ne dar, ne tûr, ne nan, ne pere û ne jî du kiras.4Û xaniyê ku hûn bikevinê, li wir bimînin û ji wir bidin rê.5Û li her dera ku ew we qebûl nekin, ji wî bajarî derkevin û toza lingên xwe biweşînin, da ku ji bo wan bibe şahidî.»6Şagirt derketin û gund bi gund geriyan. Wan Mizgînî* dida û li her derê nexweş qenc dikirin.Hêrodêsê Mîr Şaş Dimîne 7Û Mîr Hêrodês* her tiştê ku çêbûbû, bihîst û şaş ma, çimkî hinan digot ku Yûhenna* ji nav miriyan rabûye;8hinekên din digot ku Êlyas* xuya bûye û hinan jî digot ku yek ji pêxemberên berê ji nû ve rabûye.9Hingê Hêrodês got: «Min serê Yûhenna da birrîn. Lê gelo, evê ku ez van tiştan li ser dibihîzim, kî ye?» Û dixebitî, ku wî bibîne.Îsa Pênc Hezar Mirovan bi Pênc Nan û Du Masiyan Têr Dike 10Gava ku Şandî* vegeriyan, ji Îsa re her tiştê ku kiribûn, gotin. Wî ew bi xwe re birin û bi serê xwe çûn nêzîkî bajarekî bi navê Beytsayda.11Îcar gava elaletê ev bihîst, ew li pey wî çûn. Wî ew qebûl kirin û ji wan re li ser Padîşahiya Xwedê peyivî. Wî yên hewcedarê saxbûnê, qenc dikirin.12Çaxê ku roj li ber ava bû, her diwanzdeh hatin û jê re gotin: «Elaletê berde, da ku ew herin gundên hawirdor û nav malan, xwarin û cihê razanê ji xwe re bibînin, çimkî em li vir li cihekî bêpêjin in.»13Lê wî ji wan re got: «Hûn xwarinê bidin wan!» Wan lê vegerand û gotin: «Ji pênc nan û du masiyan pê ve, tiştekî me tune. Wekî din divê em herin û ji tevahiya vê elaletê re xwarinê bikirrin.»14Çimkî ew nêzîkî pênc hezar mêr bûn. Îcar Îsa ji şagirtên xwe re got: «Wan kom bi kom, di her yekê de li dor pêncî, bidin rûniştin.»15Şagirtan jî wusa kir û hemû dan rûniştin.16Û wî rahişt her pênc nan û herdu masiyan, çavên xwe ber bi ezmên ve hildan û şikir kir, ew şikandin û dan şagirtên xwe, da ku ew wan deynin ber elaletê.17Wan xwar û hemû têr bûn û hê diwanzdeh selikên ji pariyên hûrbûyî yên ku ji ber wan mabûn, dan hev.Îsa Kî Ye? 18Carekê, gava wî bi tenê dua dikir, şagirtên wî li ba wî bûn û wî ji wan pirsî û got: «Li gor gotina xelkê ez kî me?»19Wan lê vegerand û gotin: «Hin dibêjin Yûhennayê* imadkar e, hinek dibêjin Êlyas* e û hinekên din jî dibêjin ku yek ji pêxemberên berê rabûye.»Şahidiya Petrûs a li ser Îsa 20Hingê wî ji wan pirsî: «Lê hûn çi dibêjin? Bi ya we ez kî me?» Petrûs lê vegerand û got: «Tu Mesîhê* Xwedê yî!»21Îsa jî tembîh li wan kir û hişk emir da wan, ku ew vê yekê ji kesekî re nebêjin.22Wî got: «Divê Kurê* Mirov gelek cefayê bikişîne û ji aliyê rihspî, serekên kahînan* û Şerîetzanan* ve bê redkirin û kuştin û roja sisiyan rabe.»23Û wî ji hemûyan re got: «Eger yek bixwaze li pey min bê, bila ew xwe înkar bike, her roj rahêje xaça xwe û li pey min bê.24Çimkî kî ku bixwaze jiyana xwe xilas bike, ewê wê winda bike; lê kî ku jiyana xwe di ber min de winda bike, ewê wê xilas bike.25Mirovek hemû dinyayê bi dest bixe jî, lê ew xwe bi xwe winda bike, an ziyaneke mezin bigihîne xwe, çi feyda wî heye?26Û kî ku ji ber min û gotinên min şerm bike, Kurê Mirov jî gava ku bi rûmeta xwe, ya Bavê* xwe û ya milyaketên pîroz ve bê, wê ji ber wî kesî şerm bike.27Ez rast ji we re dibêjim, hin ji wan kesên ku li vir radiwestin, heta ku ew Padîşahiya Xwedê nebînin, ew mirinê qet tam nakin.»Şagirt Îsa di Şewq û Rûmeta Wî de Dibînin 28Nêzîkî heşt rojan piştî van gotinan, wî Petrûs, Yûhenna û Aqûb bi xwe re birin û hilkişiya ser çiyê, da ku dua bike.29Û gava ku wî dua dikir, xuyabûna rûyê wî hat guhertin, cilên wî spî bûn û şewq dan.30Û va ye, du zilam pê re dipeyivîn. Ew Mûsa* û Êlyas* bûn.31Ew di nav rûmetê de xuya bûbûn û li ser mirina wî ya ku wê li Orşelîmê biçûya serî, dipeyivîn.32Petrûs û yên pê re ketibûn xewa giran; gava ew qenc hişyar bûn, wan rûmeta wî û herdu zilamên pê re rawestayî dîtin.33Û çaxê ew ji wî veqetiyan, Petrûs ji Îsa re got: «Ya Hosta, qenc e ku em li vir in. Ka em sê holikan çêkin, yek ji te re, yek ji Mûsa re û yek jî ji Êlyas re.» Lê wî nizanibû ku ew çi dibêje.34Îcar hê ew wusa dipeyivî, ewrek hat û li ser wan kir sî. Çaxê ew ketin nav ewr, tirsiyan.35Û dengek ji ewr hat û got: «Ev e Kurê min ê bijartî! Guhdariya wî bikin!»36Gava ku deng sekinî, Îsa tenê ma. Û wan devê xwe girt û di wan rojan de ji tiştê ku dîtibûn ji kesekî re tiştek negotin.Îsa Cinê Nepak ji Kurikekî Derdixe 37Dotira rojê, gava ew ji çiyê hatin xwarê, elaleteke mezin ber bi wî ve hat.38Zilamekî ji nav elaletê bi dengekî bilind bang kir û got: «Mamoste, ez lava ji te dikim, bi çavê rehmê li kurê min binêre. Ew yê min ê yekta ye.39Cinek wî digire, kur ji nişkê ve dike qîrîn û cin wî ji hev vedihejîne, heta kef bi ser devê wî dikeve, wî bi şid dipelixîne û zû bi zû ji wî venaqete.40Min lava ji şagirtên te kir, da ku ew wî derxin, lê wan nikaribû.»41Îsa lê vegerand û got: «Hey nifşê* bêbawer û jirêderketî, ma ezê heta kengê bi we re bim û li we sebir bikim? Ka kurê xwe bîne vir!»42Lê hê ew di rê de, cin ew avêt erdê û ji hev vehejand. Û Îsa li ruhê nepak hilat, kurik qenc kir û ew li bavê wî vegerand.43Îcar ew hemû li mezinahiya Xwedê gelek şaş diman.Gava hê hemû li tiştên ku Îsa kiribûn gelek şaş diman, wî ji şagirtên xwe re got:Îsa Careke Din li ser Mirin û Rabûna Xwe Dipeyive 44«Van gotinan bixin guhên xwe: Kurê Mirov wê bikeve nav destên mirovan.»45Lê wan ev gotin fêm nekir. Ew ji wan veşartî bû, da ku ew tênegihîjin. Û ew ditirsiyan ku li ser vê gotinê jê bipirsin.Yê Mezin Kî Ye? 46Û devjenî ket nav wan, ka di nav wan de yê herî mezin kî ye.47Lê Îsa bi fikrên dilê wan dizanî, zarokek anî, li tenişta xwe danî48û ji wan re got: «Kî ku vê zarokê bi navê min qebûl bike, ew min qebûl dike û kî ku min qebûl bike, yê ku ez şandime qebûl dike. Çimkî yê ku di nav we hemûyan de yê herî biçûk e, ew yê mezin e.»Yê ku ne li Dijî We Ye, ji Aliyê We Ye 49Yûhenna jê re got: «Ya Hosta, me mirovek dît, bi navê te cin derdixistin, lê me nehişt, çimkî ew bi me re li pey te nayê.»50Îsa jê re got: «Rê lê negirin, ji ber ku yê ne li dijî we ye, ew ji aliyê we ye.»Gundekî Sameriyan Îsa Qebûl Nake 51Çaxê rojên hilkişandina wî nêzîk dibûn, Îsa berê xwe da Orşelîmê, da ku here wê derê.52Îcar wî qasid li pêşiya xwe şandin. Ew çûn gundekî Sameriyan*, da ku amadekariyê jê re bikin.53Lê wan ew qebûl nekir, ji ber ku wî berê xwe dabû Orşelîmê.54Îcar gava şagirtên wî Aqûb û Yûhenna ev yek dîtin, gotin: «Ya Xudan, tu dixwazî, ku em emir bikin, da ku agir ji ezmên bibare û wan helak bike?»[a] 55Lê ew zivirî û li wan hilat.56Piştre ew çûn gundekî din.Şertên Çûna li pey Îsa Çi Ne? 57Çaxê ew rêve diçûn, yekî jê re got: «Tu herî ku derê, ezê li pey te bêm.»58Îsa jê re got: «Kunên roviyan û hêlînên teyrên ezmanan hene, lê cihek tune ku Kurê Mirov serê xwe lê deyne.»59Wî ji yekî din re got: «Li pey min were!» Lê wî got: «Ezbenî, destûrê bide min, ku ez pêşî herim bavê xwe veşêrim.»60Îsa jê re got: «Bihêle, bila mirî miriyên xwe veşêrin, heçî tu yî, tu here û Mizgîniya Padîşahiya Xwedê bide!»61Yekî din jî got: «Ya Xudan, ezê li pey te bêm, lê pêşî destûrê bide min, ku ez xatirê xwe ji maliyên xwe bixwazim.»62Îsa jê re got: «Çi kesê ku destê xwe deyne ser halet û paş ve binêre, ew ne hêjayî Padîşahiya Xwedê ye.»
a.  9:54 Padîşah II, 1:9-16

Lûqa Beşê 8 Lûqa Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 10 Şandina Heftê Şagirtî 1Piştî vê yekê Xudan heftê şagirtên din jî hilbijartin û ew dido dido li pêşiya xwe şandin her bajar û her cihê ku ew bi xwe wê biçûyayê.2Wî ji wan re got: «Dexil gelek e, lê pale hindik in. Loma ji xwediyê dexlê lava bikin, da ku ji bo dexla xwe paleyan bişîne.3Herin! Ez we wek berxan dişînim nav guran.4Ne kîsik, ne tûr û ne jî çaroxan bi xwe re bibin û di rê de silavê nedin tu kesî.5Û kîjan mala hûn bikevinê, pêşî bêjin: ‹Silamet li ser vê malê.›6Û eger mirovekî hêjayî aştiyê* li wir hebe, aştiya we wê li ser wî bimîne; lê eger nebe, ewê dîsa li we vegere.7Îcar di wê malê de bimînin, tiştê wan ê heyî, bixwin û vexwin, çimkî yê pale hêjayî heqê xwe ye. Ji malekê neçin a din.8Û kîjan bajarê hûn bikevinê û we qebûl bikin, tiştê ku bê ber we, bixwin.9Nexweşên li wî bajarî qenc bikin û ji wan re bêjin: ‹Padîşahiya Xwedê nêzîkî we bûye.›10Lê kîjan bajarê hûn bikevinê û we qebûl nekin, derkevin ser meydanên wî û bêjin:11‹Em wê toza ku ji bajarê we bi lingê me ve maye jî, li ber wijdana we diweşînin, lê vê bizanin ku Padîşahiya Xwedê nêzîkî we bûye.›12Ez ji we re dibêjim, wê rojê rewşa Sodomê wê ji rewşa wî bajarî çêtir be.[a] Bajarên Bêbawerî 13«Wey li te Xorazînê! Û wey li te Beytsaydayê! Eger ew kerametên ku di nav we de hatin kirin, di Sûr* û Saydayê de bihatana kirin, wanê ji zû ve di nav xirarî* û  xweliyê de rûniştî tobe bikirana.14Lê belê di Roja Dawî de halê Sûr û Saydayê wê ji yê we çêtir be.15Û tu, hey Kefernahûmê, ma tê heta bi ezmên bilind bibî? Na, tê heta bi diyarê* miriyan herî xwar!16Yê ku guhdariya we dike, ew guhdariya min dike û yê ku we red dike, ew min red dike û yê ku min red dike, ew wî yê ku ez şandime, red dike.»Vegerîna Heftê Şagirtî 17Her heftê bi şahî vegeriyan û gotin: «Ya Xudan, cin jî bi navê te bi ya me dikin.»18Wî ji wan re got: «Min dît ku çawa Îblîs* wek birûskê ji ezmên ket.19Va ye, min desthilatî daye we, ku hûn pê li mar û dûpişkan û hemû hêza dijmin bikin û tu tişt qet ziyanê nade we.20Lê belê bi vê şa nebin ku cin bi ya we dikin, lê bi vê şa bin ku navên we li ezmanan hatine nivîsîn.»Dilşabûna Îsa 21Wê gavê Îsa bi Ruhê Pîroz gelek şa bû û got: «Ya Bavo*, Xudanê erd û ezmên, ez ji te re şikir dikim, ku te ev tiştên ha ji şehreza û zaneyan veşartine û ji zarokan re eşkere kirine. Erê, Bavo, çimkî ev yek li te xweş hat.22Her tişt ji aliyê Bavê min ve ji min re hatiye dayîn. Ji Bav pê ve kesek nizane Kur kî ye û ji bilî Kur û yê ku Kur bixwaze bi wî bide eşkerekirin, kesek nizane, Bav kî ye.»23Û wî berê xwe da şagirtan û bi taybetî ji wan re got: «Xwezî bi wan çavên tiştên ku hûn dibînin.24Çimkî ez ji we re dibêjim ku gelek pêxember û padîşahan xwestin wan tiştên ku hûn dibînin, bibînin, lê nedîtin. Xwestin wan tiştên ku hûn dibihîzin, bibihîzin, lê nebihîstin.»Mesela Sameriyê Dilpak 25Îcar Şerîetzanek rabû, ji bo ku Îsa biceribîne got: «Mamoste, ma ez çi bikim, da ku ez bibim wêrisê jiyana herheyî?»26Îsa lê vegerand û got: «Ma di Şerîetê de çi nivîsî ye? Tu çawa dixwînî?»27Wî lê vegerand û got: «‹Bi hemû dilê xwe, bi hemû canê xwe, bi hemû hêza xwe û bi hemû hişê xwe ji Xudan, Xwedayê xwe hez bike› û ‹Wek ku tu ji xwe hez dikî, ji cîranê xwe hez bike.›[b]  »28Îsa lê vegerand û got: «Te rast got, de îcar wusa bike, tê bijî.»29Lê wî xwest xwe rûspî derxe û ji Îsa re got: «Ma cîranê min kî ye?»30Îsa lê vegerand û got: «Zilamek ji Orşelîmê daket xwarê û çû bajarê Erîhayê. Ew ket nav destên rêbiran. Rêbiran ew tazî kir, lê xistin û hema bêje nîvkuştî dev jê berdan û çûn.31Îcar bi rasthatinî kahînek di wê riyê de dadiket. Gava wî ew dît, wî xwe jê dûr kir û di aliyê din re bihûrî û çû.32Bi vî awayî yekî Lêwî* jî hat wê derê, wî jî ew dît û di aliyê din re bihûrî û çû.33De îcar yekî Samerî* jî rêwîtî dikir û hat ba wî. Gava wî ew dît, dilê wî pê şewitî.34Ew çû ba wî. Wî zeyt û şerab bi birînên wî de kirin û ew girêdan. Wî ew li ser dewara xwe siwar kir, bir mêvanxaneyekê û lê bû xweyî.35Dotira rojê du zîv* derxistin, dan xwediyê mêvanxaneyê û jê re got: ‹Li vî mirovî bibe xweyî, her tiştê ku tu bêtir lê serf bikî, gava ez vegerim, ezê bidim te.›36«Îcar, li gor dîtina te, kîjan ji van her siyan bû cîranê wî yê ku ketibû destê rêbiran?»37Şerîetzan got: «Ewê ku dilê wî pê şewitî.» Îsa got: «De îcar, tu jî here û wusa bike!»Di Mala Merta û Meryemê de 38Û gava ew bi riya xwe ve diçûn, Îsa ket gundekî. Û jineke ku navê wê Merta bû, ew qebûl kir mala xwe.39Xwişkeke wê jî hebû ku navê wê Meryem* bû. Ew jî li ber lingên Xudan rûniştibû û guhê xwe dida gotina wî.40Lê Merta bi gelek tiştan ve pirr mijûl dibû. Ew hat ba Îsa û jê re got: «Ya Xudan, ma tu xema xwe jê naynî ku xwişka min ez di kar de bi tenê hiştime? De jê re bêje ku ew alî min bike.»41Xudan lê vegerand û got: «Merta, Merta, tu xema gelek tiştan dixwî û xwe bi wan reht dikî,42lê tiştek bi tenê lazim e. Meryem ew para qenc ji xwe re bijartiye û ew ji wê nayê standin.»
a.  10:12 Destpêkirin 19
b.  10:27 Ji: Dubarekirina Şerîetê 6:5; Qanûna Kahîntiyê 19:18

Lûqa Beşê 9 Lûqa Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 11 Duakirin 1Carekê Îsa li cihekî dua dikir û gava wî dua xwe xilas kir, yekî ji şagirtên wî jê re got: «Ya Xudan, ka me hînî duakirinê bike, çawa ku Yûhenna şagirtên xwe hîn kiriye.»2Îsa ji wan re got: «Çaxê hûn dua bikin, bêjin:Ya Bavo,Navê te pîroz* be,Bila Padîşahiya te bê.[a] 3Nanê me yê rojane, roj bi roj bide me.4Û li gunehên me bibihûre,Çimkî em jî li hemû deyndarên xwe dibihûrinÛ me nebe ceribandinê.»5Û wî ji wan re got: «Kî ji we dostekî wî hebe û ew nîvê şevê here ba wî û jê re bêje: ‹Dosto, ka sê nanan bi deyn bide min,6çimkî dostê min ji riyeke dûr hatiye ba min û tiştekî min tune ku ez deynim ber wî.›7Û yê din jî ji hundir lê vegerîne û bêje: ‹Min reht neke. Êdî derî girtî ye û zarokên min li ba min di nav nivînan de ne. Ez nikarim rabim û bidim te.›8Ez ji we re dibêjim, eger ew ji bo dostaniyê ranebe û nede wî jî, ewê ji ber bêerziya wî rabe û çi jê re lazim be, wê bide wî.9Û ez ji we re dibêjim:Bixwazin, wê ji we re bê dayîn,Lê bigerin, hûnê bibînin,Li derî bixin, ewê ji we re vebe.10Çimkî yê ku dixwaze, distîneÛ yê ku digere, dibîneÛ yê ku li derî dixe, jê re vedibe.11Ka di nav we de bavek heye ku kurê wî masiyekî jê bixwaze û ew di şûna masî de marekî bide wî?12An ku ew hêkekê bixwaze û ew dûpişkekî bide wî?13Bi ser ku hûn xerab in jî, hûn dizanin diyariyên qenc bidin zarokên xwe. Îcar Bavê* ezmanî hê çiqas bêtir wê Ruhê Pîroz bide wan ên ku ji wî dixwazin.»Derxistina Cinan 14Îsa cinekî lal derdixist û gava ku cin derket, yê lal peyivî û elalet şaş ma.15Lê hinekan ji wan got: «Ew bi serekê cinan Belzebûl*, cinan derdixe.»16Hinekên din ji bo ku wî biceribînin, nîşanek ji ezmên jê dixwestin.17Lê Îsa bi fikrên dilê wan dizanî û ji wan re got: «Her padîşahiya ku di nav wê de dubendî hebe, wêran dibe û mal li hember malê derdikeve.18Û eger Îblîs li dijî xwe bi xwe rabe, padîşahiya wî wê çawa bimîne? Çimkî hûn dibêjin ku ez bi Belzebûl* cinan derdixim.19Eger ez bi Belzebûl cinan derxim, ma yên ku li pey we tên wan bi kê derdixin? Ji ber vê yekê ewê bibin dadgerên* we.20Lê eger ez bi tiliya Xwedê cinan derdixim, nexwe hingê Padîşahiya Xwedê gihîştiye we.21Çaxê yekî çekdar û bi hêz qesra xwe diparêze, tiştên wî di ewlehiyê de dimînin.22Lê çaxê yekî ji wî bihêztir bavêje ser wî û bikare wî, wê hemû çekên wî yên ku ew li wan ewle dibû, bistîne û talanê leva* bike.23Yê ku ne bi min re ye, li hember min e û yê ku bi min re nacivîne, belav dike.Vegerîna Ruhê Xerab 24«Çaxê ruhê nepak ji mirov derdikeve, ew li cihên bê av digere ku rihetiyê bibîne, lê nabîne. Hingê ew dibêje: ‹Ezê vegerim mala xwe ya ku ez jê derketime.›25Îcar tê û dibîne ku ew maliştî û xemilandî ye.26Hingê ew diçe û heft ruhên din ên ji xwe xerabtir tîne û ew dikevinê û li wir rûdinin. Êdî halê wî mirovî yê dawî ji yê pêşî xerabtir dibe.»Xwezîtiya Rast 27Çaxê Îsa hê ev tişt digotin, jinekê ji elaletê dengê xwe hilda û ji wî re got: «Xwezî bi wî zikê ku tu aniyî û bi wan çiçikên ku tu mêjandiyî.»28Lê wî got: «Rast e, lê hê bêtir xwezî bi wan ên ku peyva Xwedê dibihîzin û pêk tînin!»Nîşanan Dixwazin 29Û çaxê ku elalet li dor wî zêde dibû, Îsa dest bi gotinê kir: «Ev nifşê ha nifşekî xerab e, li nîşanekê digere û ji nîşana Ûnis* pêxember pê ve, nîşaneke din ji wan re nayê dan.30Çawa ku Ûnis ji xelkê Nînewê re bûye nîşan, Kurê Mirov jî wê ji vî nifşî re wusa be.[b] 31Şahbanûya* Başûr wê di Roja Dawî de bi xelkê vî nifşî re rabe û wan sûcdar derxe; çimkî ew ji kujên dinyayê hat, da ku guhdariya şehrezayiya Silêman* bike û va ye, yekî ji Silêman mezintir li vir e.[c] 32Di Roja Dawî de xelkê Nînewê wê bi vî nifşî re rabin û wan sûcdar derxin, çimkî wan bi danezana Ûnis tobe kir û va ye, yekî ji Ûnis mezintir li vir e.Çira Bedena Te Çavê Te Ye 33«Tu kes qendîlê  pênaxe û danayne cihekî veşartî, an jî naxe bin melkebê, lê datîne ser şamdanê, da yên ku dikevin hundir, ronahiyê bibînin.34Çira bedena te çavê te ye. Eger çavê te saxlem be, hemû bedena te jî dibe ronahî, lê eger çavê te xerab be, bedena te jî dibe tarî.35Îcar hay ji xwe hebe ku ronahiya di dilê te de nebe tarî.36Eger bedena te hemû ronahî be û tu dera tarî tê de nebe, ew hemû wusa ronahî dibe, wek ku qendîlek bi şewqa xwe te ronahî dike.»Îsa Fêrisiyan û Şerîetzanan Neheq Dike 37Çaxê Îsa dipeyivî, yekî Fêrisî* ew vexwend, ku li ba wî xwarinê bixwe. Ew jî çû û li ser sifrê rûnişt.38Lê gava yê Fêrisî dît ku ji berî xwarinê wî destê xwe li gor adeta wan neşuşt, şaş ma.39Lê Xudan ji wî re got: «Hûn Fêrisî derveyê tas û sêniyan paqij dikin, lê hundirê we ji tiştên talankirî û xerabiyê tije ye.40Hey bêaqilno, ma yê derve çêkirî hundir jî çênekiriye?41Lê ya qenc ew e ku hûn ji tiştên xwe yên hundir xêran bidin, hingê her tişt wê ji we re paqij bibe.42Lê belê wey li we Fêrisiyan! Hûn dehyeka* pûng, catir û hemû cûreyên pincarê didin, lê belê hûn dev ji dadperwerî* û hezkirina Xwedê berdidin. Diviya we ev bikirana û dev ji yên din jî bernedana.43Wey li we Fêrisiyan! Hûn di kinîştan* de ji kursiyê pêşî û di sûkan de ji silav standinê hez dikin.44Wey li we! Hûn wek wan gorên nenas in, yên ku mirovên li ser wan digerin, bi wan nizanin.»45Û yekî ji Şerîetzanan li Îsa vegerand û got: «Mamoste, bi van gotinan tu me jî şermezar dikî.»46Lê Îsa lê vegerand û got: «Wey li we jî, hûn Şerîetzanno! Hûn barên ku hilgirtina wan zehmet e, didin pişta mirovan û hûn bi xwe tiliyeke xwe jî nadin wan baran.47Wey li we! Hûn qubên pêxemberan çêdikin, yên ku bi destê bav û kalên we hatine kuştin.48Bi vî awayî hûn şahidiyê dikin ku hûn kirinên bav û kalên xwe erê dikin, çimkî wan pêxember kuştin û hûn jî qubên wan çêdikin.49Ji ber vê yekê jî Şehrezayiya Xwedê got: ‹Ezê ji wan re pêxemberan û şandiyan* bişînim. Wê hin ji wan bikujin û tengahiyê bidin hinan jî›,50da ku xwîna hemû pêxemberan a ku ji damezrandina dinyayê ve hatiye rijandin, ji vî nifşî bê xwestin,51ji xwîna Habîl* heta xwîna Zekeryayê ku di navbera gorîgeh* û Perestgehê* de hat kuştin. Erê, ez ji we re dibêjim ku wê ji vî nifşî bê xwestin.52Wey li we Şerîetzanan! We rahiştiye mifta zanînê; hûn bi xwe neketin hundir û yên dixwestin bikevin hundir jî, we nehişt bikevinê.»53Çaxê Îsa ji wir derdiket, Şerîetzan û Fêrisiyan, li ser gelek tiştan pirs ji wî kirin û ew dan tengiyê.54Ew li ber wî letabûn*, da ku xeberekê ji devê wî bigirin.
a.  11:2 Bi gotineke din: «Bila mirov qedrê navê te yê pîroz (bimbarek) bigire». Binêre: Hezekiyêl 36:23.
b.  11:30 Ûnis 3
c.  11:31 Padîşah I, 10:1-13

Lûqa Beşê 10 Lûqa Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 12 Durûtî 1Di wê demê de, çaxê ku xelk bi hezaran civiya, wusa ku pêlhev dikirin, Îsa pêşî ji şagirtên xwe re dest pê kir û got: «Hay ji haveynê Fêrisiyan hebinku durûtî ye.2Tiştekî nixumandî tune ku xuya nebe û tiştekî veşartî tune ku neyê zanîn.3Ji ber vê yekê her tiştê ku we di tariyê de gotiye, wê di ronahiyê de bê bihîstin û tiştê ku we di odeya hundir de di guh de gotiye, wê li ser banan bê gazîkirin.Bizanin ku Divê Tirsa We ji Kê Hebe 4«Lê ez ji we dostên xwe re dibêjim: Ji wan netirsin, yên ku bedenê dikujin û ji wê pê ve nikarin tiştekî xerabtir bikin.5Lê ez nîşanî we bidim ku hûnê ji kê bitirsin: Ji wî bitirsin, ku piştî dikuje, dikare bavêje dojehê*; erê, ez ji we re dibêjim ku ji wî bitirsin!6Ma pênc çivîk bi du peran nayên firotin? Lê dîsa Xwedê yek ji wan jî ji bîr nekiriye.7Wusa jî hemû mûyên serê we hejmartî ne. Loma netirsin, hûn ji gelek çivîkan hêjatir in.Eşkerekirin an Înkarkirina Îsa li ber Mirovan 8«Û ez ji we re dibêjim: Her kesê ku min li ber mirovan eşkere bike, Kurê Mirov jî wê wî li ber milyaketên Xwedê eşkere bike,9lê yê ku min li ber mirovan înkar bike, ewê li ber milyaketên Xwedê bê înkarkirin.10Û her kesê ku li dijî Kurê Mirov peyvekê bêje, wê li wî bê bihûrtin, lê yê ku li dijî Ruhê Pîroz çêrekê* bike, li wî nayê bihûrtin.11Çaxê we bibin kinîştan, ber serek û hukumdaran, xeman nexwin ku hûnê çawa xwe biparêzin an çi bêjin.12Çimkî Ruhê Pîroz wê di wê demê de hînî we bike, ka divê hûn çi bêjin.»Mesela Dewlemendê Bêaqil 13Yekî ji nav elaletê ji Îsa re got: «Mamoste, ji birayê min re bêje, da ku ew mîras bi min re leva* bike.»14Lê Îsa jê re got: «Camêr, kê ez li ser we kirime dadger* an levaker?»15Û ji wan re got: «Hay ji xwe hebin û xwe ji her cûreyê çavbirçîtiyê biparêzin. Çimkî jiyana mirov ne bi pirrbûna malê wî ye.»16Û wî meselek ji wan re got: «Erdê mirovekî dewlemend gelek ber da.17Ew difikirî û wî di dilê xwe de got: ‹Hew cih maye ku ez dexla xwe bêximê. Gelo ez çi bikim?›18Û got: ‹Ezê weha bikim: Ezê hemû embarên xwe xera bikim, hinekên mezintir ava bikim û ezê hemû dexil û malê xwe di wan de kom bikim.19Êdî ezê ji xwe re bêjim: Ya canê min, te ji xwe re têra gelek salan mal hilaniye. De rûne, bixwe, vexwe û kêfê bike.›20Lê Xwedê jê re got: ‹Bêaqilo, îşev canê te wê ji te bê xwestin. Îcar ew malê ku te hilaniye wê ji kê re bimîne?›21«Ha ev e, halê wî kesê ku ji xwe re xezîneyan dicivîne û di çavê Xwedê de ne dewlemend e.»Xeman Nexwin! 22Û Îsa ji şagirtên xwe re got: «Ji ber vê yekê ez ji we re dibêjim, ji bo jiyana xwe xeman nexwin ka hûnê çi bixwin û ne jî ji bo bedena xwe ka hûnê çi li xwe bikin.23Çimkî jiyan di ser xwarinê û beden di ser lixwekirinê re ye.24Li qirikan binêrin, ew ne diçînin, ne jî didirûn, ne kewarên wan, ne jî embarên wan hene û Xwedê dîsa jî wan xweyî dike; hûn çiqasî ji teyrikan hêjatir in!25Kî ji we bi xemxwarinê dikare kêlîkekê bi ser jiyana xwe ve dirêj bike?26Loma, eger hûn nikarin tiştê herî biçûk jî bikin, çima hûn ji bo tiştên din xeman dixwin?27«Li sosinan binêrin, çawa mezin dibin; ew ne dixebitin, ne jî rîs dirêsin. Lê ez ji we re dibêjim, Silêman* jî di hemû rûmeta xwe de wek yeke ji wan li xwe nekiribû.28Îcar, eger Xwedê giyayê ku îro di zeviyê de heye û sibê di tendûrê de tê şewitandin, bi vî awayî bi cil dike, ewê çiqas bêtir we bi cil bike, ey kêmîmanno?29Hûn li xwarin û vexwarina xwe negerin û xeman nexwin,30çimkî hemû miletên dinyayê li van digerin, lê Bavê we dizane ku hûn hewcedarê van tiştan in.31Lê belê hûn li Padîşahiya wî bigerin û ev tiştên ha jî wê ji we re bên dayîn.32Ya keriyê biçûk, netirse, çimkî li Bavê we xweş hat ku Padîşahiyê bide we.Xezîna li Ezmanan 33«Çi tiştê we heye bifiroşin û bikin xêr, ji xwe re kîsikên ku kevin nabin û xezînên ku li ezmanan kêm nabin, çêkin; li wê derê diz nêzîk nabe û bizûzk jî naxwe.34Çimkî xezîna we li ku derê be, dilê we jî wê li wê derê be.Xulamê Hişyar 35«Bila pişta we girêdayî be û qendîlên  we pêketî bin.36Hûn jî wek wan mirovan bin ên ku li hêviya axayê xwe sekinîne, da ku çaxê ew ji dawetê vegere û li derî bixe di cih de bikarin ji wî re vekin.37Çi xwezî bi wan xulamên ku gava axayê wan bê, ew wan hişyar bibîne! Bi rastî ez ji we re dibêjim, ewê pişta xwe girêde, wan li ser sifrê bide rûniştin û wê bê, xizmetê ji wan re bike.38Eger ew di nobeta diduyan de an di nobeta sisiyan de bê û wan xulaman weha bibîne, çi xwezî bi wan xulaman!39Lê vê bizanin, eger malxwê malê bizaniya, ku diz wê di kîjan saetê de bê, ewê hişyar bima û nedihişt ku ew bikeve xaniyê wî.40Hûn jî amade bin, çimkî Kurê Mirov wê di saetekê de bê, ku ne di gumana we de ye.»41Petrûs got: «Ya Xudan, tu vê meselê ji me re an ji hemûyan re jî dibêjî?»42Û Xudan got: «Ew şahneyê* dilsoz û şehreza kî ye ku axayê wî ew daniye ser xulamên xwe, da ku xwarina wan di dema wan de bide wan?143Xwezî bi wî xulamê ku gava axayê wî bê, wî li ser karê wî bibîne.44Ez rast ji we re dibêjim, ewê wî deyne ser hemû malê xwe.45Lê eger ew xulam di dilê xwe de bêje: ‹Axayê min di hatina xwe de dereng dimîne› û dest pê bike li xulam û xadiman bixe, bixwe û vexwe û serxweş bibe,46axayê wî xulamî wê di rojekê de bê, ku ew ne li hêviya wî ye û di saetekê de ku ew pê nizane û wê wî perçe perçe bike û para wî bi bêbaweran re bide.47Ew xulamê ku daxwaza axayê xwe dizane jî, lê amadekarî nekiriye û ne jî li gor daxwaza axayê xwe kiriye, wê gelek lêdanê bixwe.48Lê ewê ku nizane û tiştên hêjayî lêdanê kirine, wê hindik lêdanê bixwe. Ji kê re gelek hatibe dayîn, wê gelek ji wî bê xwestin û ji kê re gelek hatibe spartin, wê ji wî bêtir bê xwestin.Îsa Dibe Sedemê Cudabûnê 49«Ez hatime, ku agir bavêjim ser erdê û min çiqas dixwest ku ew ji niha ve pêketî bûya!50Lê imadeke* min heye ku divê ez pê imad bibim û ez çiqas reht im, heta ku ew temam bibe.51Ma hûn guman dikin ku ez hatime aştiyê* bînim dinyayê? Ez ji we re dibêjim: Na, lê belê ez hatime, da ku ez dubendiyê bînim.52Ji niha û pê ve, di malekê de pênc wê hebin, sisê li hember diduyan û dido li hember sisiyan wê dubendiyê bikin.53Bav wê li dijî kur rabe û kur li dijî bav, dê li dijî keçê û keç li dijî dê, xesû li dijî bûkê û bûk wê li dijî xesûyê rabe.»Nîşanên Zemên 54Îsa ji elaletê re jî got: «Çaxê hûn dibînin ku ewrek ji Rojavayê bilind dibe, di cih de hûn dibêjin: ‹Baran wê bibare› û wusa jî çêdibe.55Û çaxê bayê başûr tê, hûn dibêjin ku wê gelekî bibe germ û wusa dibe.56Hey durûno! Hûn li erd û ezmên dinêrin û dizanin ku hewa wê çawa be; lê çawa hûn vê demê fêm nakin?57Û çima hûn ji ber xwe nawezinînin, ka ya rast çi ye?58Loma çaxê tu bi sûcdarkerê xwe re herî dadgehê*, di rê de bixebite, ku tu ji wî xilas bibî, da ku ew te nekişîne ber dadger û dadger te nede destê karbidest û karbidest jî te neavêje zîndanê.59Ez ji te re dibêjim, heta ku tu polê* paşî jî nedî, tu ji wê derê qet dernakevî.»
Lûqa Beşê 11 Lûqa Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 13 Tobe Bikin, da ku Hûn Helak Nebin 1Di wê demê de hinek li wir bûn û ji Îsa re li ser wan Celîliyan digotin yên ku Pîlatos xwîna wan tevli qurbanên wan kiribû.2Îsa li wan vegerand û got: «Ma hûn guman dikin ku ev Celîlî ji hemû Celîliyên din gunehkartir bûn ku ev yek hat serê wan?3Ez ji we re dibêjim: Na! Lê belê eger hûn tobe nekin, hûn jî, hûnê hemû wusa helak bibin.4An ew her hejdehên ku birca li Sîlwamê bi ser wan de ket û ew kuştin, ma hûn guman dikin ku sûcên wan ji sûcên wan hemûyên ku li Orşelîmê rûdinin, bêtir bûn?5Ez ji we re dibêjim: Na! Lê belê eger hûn tobe nekin, hûn jî, hûnê hemû wusa helak bibin.»Mesela Hêjîra Bêber 6Wî ev mesele jî got: «Di nav rezê mirovekî de dareke hêjîrê ya çandî hebû. Ew hat, da ku li berê darê bigere, lê nedît.7Wî ji yê rezvan re got: ‹Ev sê sal e, ez têm û li berê vê dara hêjîrê digerim û ez nabînim. Wê bibire! Ji bo çi ewê erdê jî bêkêr bike.›8Yê rezvan lê vegerand û got: ‹Ezbenî, îsal jî wê bihêle, heta ku ez hawirdora wê bikolim û zibil bikim.9Eger ev sala ku bê, wê ber da, qenc e, lê eger neda, hingê wê bibire.›»Roja Şemiyê Îsa Jineke Qof Qenc Dike 10Rojeke Şemiyê Îsa di kinîştekê de hîn dikir.11Li wir jinek hebû ku ji hejdeh salan ve ruhekî nexweşiyê pê re hebû. Ew qof bûbû û nedikarî xwe rast bike.12Gava Îsa ew dît, gazî wê kir û ji wê re got: «Jinê, tu ji nexweşiya xwe azad bûyî!»13Wî destên xwe danîn ser wê, jin di wê gavê de rast bû û pesnê Xwedê dida.14Lê serekê kinîştê bi hêrs ket ku Îsa di roja Şemiyê de sax kir. Wî dest pê kir û ji xelkê re got: «Şeş roj hene ku divê mirov di wan de kar bike. Ne di roja Şemiyê de, lê di wan rojan de werin û ji nexweşiyên xwe qenc bibin.»15Lê Xudan lê vegerand û got: «Hey durûno! Ma her yek ji we roja Şemiyê ga an kerê xwe ji afir venake û nabe ser avê?16Îcar eva ha ya ku keçeke Birahîm* e û ev hejdeh sal bû, Îblîs ew girêdabû, ma bila ew di roja Şemiyê de ji vê qeyda ha nehata vekirin?»17Gava wî ev tişt gotin, neyarên wî hemû fihêt bûn û tevahiya elaletê bi wan kerametên birûmet ên ku wî dikirin, şa dibûn.Du Meseleyên li ser Padîşahiya Xwedê: Liba Xerdelê û Hevîrtirşk 18Îcar Îsa got: «Padîşahiya Xwedê mîna çi ye? Û ez wê bimînînim çi?19Ew dimîne vê yekê: Mirovekî libeke xerdelê bir û avêt baxçê xwe. Ew şîn bû û bû dar û teyrên ezmên hêlînên xwe di nav çiqilên wê de çêkirin.»20Û wî dîsa got: «Ma ez Padîşahiya Xwedê bimînînim çi?21Ew mîna hevîrtirşk e ku jinekê hilda û xist nav sê çap* ar, heta hemû tirş bû.»Deriyê Teng 22Û Îsa di gund û bajaran re derbas dibû, hîn dikir û ber bi Orşelîmê ve diçû.23Hingê yekî jê re got: «Ya Xudan, ma yên ku wê xilas bibin, hindik in?» Wî ji wan re got:24«Li ber xwe bidin, ku hûn di deriyê teng re derbas bibin, çimkî ez ji we re dibêjim, gelek wê lê bigerin ku bikevin hundir û nikarin.25Piştî ku malxwê malê rabe û derî bigire, hûnê li derve bimînin, dest pê bikin li derî bixin û bêjin: ‹Ya Xudan, ji me re veke!› Hingê ewê li we vegerîne û ji we re bêje: ‹Ez nizanim hûn ji ku derê ne.›26Hingê hûnê dest pê bikin û bêjin: ‹Me li ber te xwar û vexwar û te di kuçeyên me de hîn kir.›27Lê ewê bêje: ‹Ez ji we re dibêjim ku ez nizanim hûn ji ku derê ne. Ji min dûr kevin, hey hûn hemû yên ku neheqiyê dikin!›28Li wir wê bibe girîn û qirçîna diranan, gava hûn Birahîm*, Îshaq*, Aqûb* û hemû pêxemberan di Padîşahiya Xwedê de, lê xwe li derve avêtî bibînin.29Xelk wê ji Rojhilat û Rojava, ji Bakur û Başûr bên û di Padîşahiya Xwedê de li ser sifrê rûnin.30Va ye, hin ên paşî wê bibin ên pêşî û hin ên pêşî wê bibin ên paşî.»Îsa li ser Orşelîmê Dilorîne 31Wê gavê hinek Fêrisî hatin û ji Îsa re gotin: «Rabe ji vê derê here, çimkî Hêrodês dixwaze te bikuje.»32Û wî ji wan re got: «Herin, ji wî roviyî re bêjin: ‹Va ye, ez îro û sibê cinan derdixim, nexweşan qenc dikim û roja sisiyan karê min temam dibe.›33Lê belê divê ez îro, sibê û dusibe bi riya xwe ve herim, çimkî nabe ku pêxemberek ji derveyî Orşelîmê bê kuştin.34Wax Orşelîm, heywax Orşelîma ku pêxemberan dikuje û yên ku ji wê re hatin şandin, dide ber keviran! Ka çawa mirîşk çîçikên xwe di bin bazkên xwe de dicivîne, çend caran min jî xwest ku ez zarokên te bicivînim, lê we nexwest!35Va ye, mala we wê bi hêviya we ve bimîne. Ez ji we re dibêjim, êdî hûn min qet nabînin, heta wî çaxê ku hûn bêjin: ‹Pîroz be yê ku bi navê Xudan tê!›[a]  »
a.  13:35 Ji: Zebûr 118:26

Lûqa Beşê 12 Lûqa Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 14 Îsa li Mala Yê Fêrisî Mirovekî Nexweş Qenc Dike 1Rojeke Şemiyê gava Îsa çû mala serekekî Fêrisiyan, ku xwarinê bixwe, wan çavnêriya wî dikir.2Û mirovekî nexweş, ku ava zer ji bedena wî dihat, li ber wî bû.3Û Îsa dest pê kir û ji Şerîetzan û Fêrisiyan re got: «Ma di roja Şemiyê de dibe ku nexweş bên qenckirin an na?»4Lê deng ji wan nehat. Û wî rahişt yê nexweş, ew qenc kir û berda.5Piştre Îsa ji wan re got: «Kî ji nav we ku kurê wî an gayê wî bikeve bîrekê, roja Şemiyê be jî, wî di cih de jê dernaxe?»6Û wan nikaribû bersîva vê yekê bidin.Yên ku li Navê Xwe Digerin 7Gava wî dît ku yên vexwendî çawa cihên pêş ji xwe re dibijêrin, wî ji wan re meselek got:8«Gava tu ji aliyê kesekî ve ji bo dawetê bêyî vexwendin, li cihê pêş rûnene. Belkî yekî ji te bi qedirtir ji aliyê wî ve hatibe vexwendin9û ew kesê ku hûn herdu vexwendine, bê û ji te re bêje: ‹Cih bide vî!› Hingê tê rabî û bi şermî li cihê herî paş rûnî.10Lê belê çaxê tu bêyî vexwendin, here, li cihê herî paş rûne, da ku yê tu vexwendiyî bê û ji te re bêje: ‹Dosto, kerem ke, pêşve were!› Hingê tê li ber wan hemûyên bi te re li ser sifrê rûniştî, serbilind bibî.11Çimkî her kesê ku xwe bilind bike, wê bê nizimkirin û her kesê ku xwe nizim bigire, wê bê bilindkirin.»12Îsa ji wî yê ku ew vexwendibû re jî got: «Gava ku tu firavînekê an şîvekê çêkî, dostên xwe, birayên xwe, mirovên xwe û cîranên xwe yên dewlemend venexwîne, da ku ew jî te dîsa venexwînin û qenciya te li te venegerînin.13Lê belê çaxê tu ziyafetekê çêkî, gazî belengaz, seqet, kulek û koran bike.14Hingê tê bextewar bî, çimkî tiştekî wan tune ku li te vegerînin. Lê wê di Roja* Vejîna mirovên rast de bergîdana te bê dayîn.»Mesela Şîva Mezin 15Îcar yekî ji yên ku bi wî re li ser sifrê rûniştî bûn, gava ev yek bihîst, ji Îsa re got: «Xwezî bi wî yê ku di Padîşahiya Xwedê de nên bixwe!»16Lê Îsa ji wî re got: «Mirovekî şîveke mezin çêkir û gelek xelk vexwendin.17Û çaxê şîvê xulamê xwe şand, da ku gazî yên vexwendî bike û ji wan re bêje: ‹De werin, her tişt amade ye.›18Û her yekî ji wan dest pê kir û lêbihûrtin ji xwe re xwest. Yê pêşî jê re got: ‹Min erdek kiriye û divê, ez herim lê binêrim. Ez hêvî ji te dikim ku tu li min negirî.›19Û yekî din got: ‹Min pênc cot ga kirrîne, ez diçim, wan biceribînim. Ez ji te hêvî dikim ku tu li min negirî!›20Û yekî din jî got: ‹Min jin aniye û ji ber vê yekê ez nikarim bêm.›21Yê xulam vegeriya û ev tişt ji axayê xwe re got. Hingê malxwê malê hêrs ket û ji xulamê xwe re got: ‹Bi lez here derve nav meydan û kolanên bajêr, belengaz, seqet, kor û kulekan bîne hundir.›22Xulam got: ‹Ezbenî, emrê ku te da, pêk hat, lê hê jî cih heye.›23Û axa ji xulam re got: ‹Rabe, derkeve ser rê û sêncan, bi zorê xelkê bîne hundir, da ku mala min tije bibe.24Ez ji we re dibêjim ku yek ji wan mirovên vexwendî, ji şîva min tam nake.›»Mirov Çawa Bibe Şagirtê Îsa? 25Elaleteke mezin bi Îsa re diçû. Ew zivirî û ji wan re got:26«Eger yek bê ba min û ji dê û bavê xwe, ji jin û zarok, xwişk û birayên xwe, erê, heta ji jiyana xwe bi xwe nefret neke, ew nikare bibe şagirtê min.27Û kî xaça xwe hilnegire û li pey min neyê, nikare bibe şagirtê min.28Ma kî ji we ku bixwaze bircekê ava bike, pêşî rûnane, mesrefa wê hesab nake, ka tiştên wî hene ku pê xilas bike?29Nebe ku bingeh danîbe û nekare temam bike û hemû yên ku wê yekê bibînin, dest pê bikin û tinazên xwe bi wî bikin30û bêjin: ‹Vî mirovî dest bi avakirinê kir û nikaribû bibe serî.›31An kîjan padîşah, çaxê here pêşiya padîşahekî din, da ku bi wî re bikeve cengê, pêşî rûnane, naşêwire, ka ji wî tê, ku ew bi deh hezaran here pêşiya wî yê ku bi bîst hezaran ve tê ser wî.32Eger na, ewê hê ji dûr ve qasidan bişîne û jê hêvî bike, ku li hev bên.33Loma kî ji we dev ji her tiştê xwe bernede, nikare bibe şagirtê min.Xwêya Bê Tam 34«Xwê qenc e, lê eger ew tama xwe winda bike, wê bi çi bê bitamkirin?35Ew êdî ne bi kêrî axê û ne jî bi kêrî zibil tê, wê davêjin derve. Ewê ku guhên wî ji bo bihîstinê hene, bila bibihîze!»
Lûqa Beşê 13 Lûqa Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 15 Mesela Miya Windabûyî 1Îcar hemû bacgir* û gunehkar ber bi Îsa ve hatin, da ku guhdariya gotinên wî bikin.2Fêrisî û Şerîetzanan kirin pitepit û gotin: «Evê ha, gunehkaran qebûl dike û bi wan re dixwe!»3Îsa ev mesele ji wan re got:4«Kî ji we, ku sed miyên wî hebin û yek ji wan winda bibe, her not û nehên din li çolê nahêle û naçe li ya windabûyî nagere, heta ku wê bibîne?5Û gava ew wê bibîne, bi şahî wê datîne ser milê xwe6û vedigere mal, gazî dost û cîranên xwe dike û ji wan re dibêje: ‹Bi min re şa bin, ji ber ku min miya xwe ya windabûyî dîtiye.›7Ez ji we re dibêjim, wusa jî li ezmên, ji bo gunehkarekî ku tobe kiriye, ji not û neh rastên ku ne hewcedarê tobekirinê ne, wê bêtir bibe şahî.Mesela Zîvê Windabûyî 8«An kîjan jin, ku deh zîvên* wê hebin û yekî ji wan winda bike, ew qendîlê  pê naxe û xênî namale û qenc lê nagere, heta wî bibîne?9Û gava ew wî bibîne, ew bang dike dost û cîranên xwe û ji wan re dibêje: ‹Hûn bi min re şa bin, ji ber ku min zîvê xwe yê windabûyî dîtiye.›10«Ez ji we re dibêjim: Wusa jî wê li ba milyaketên Xwedê ji bo gunehkarekî ku tobe kiriye, bibe şahî.»Mesela Kurê Windabûyî 11Û Îsa got: «Du kurên mirovekî hebûn.12Kurê biçûk ji bavê xwe re got: ‹Bavo, ka ji malê xwe wê para ku ji min re dikeve, bide min.› Wî jî malê xwe li wan leva kir.13«Piştî çend rojan kurê biçûk her tiştê xwe da hev û çû welatekî dûr. Li wir wî bi serserîtî malê xwe tert û bela kir.14Piştî ku wî her tiştê xwe mezaxt, xelayeke dijwar bi ser wî welatî de hat. Ew ket tengahiyê15û çû xwe li yekî ji xelkên wî welatî girt; wî jî ew şand nav erdên xwe, ber berazan.16Îcar ew minêkar bû ku zikê xwe bi wê xernûfa ku berazan dixwar, têr bike, lê kesekî ew jî nedidayê.17Çaxê aqilê wî hat serê wî, wî got: ‹Ewqas palên bavê min hene ku xwarin ji ber wan dimîne, lê ez li vê derê ji nêzan dimirim.18Ezê rabim, li bavê xwe vegerim û jê re bêjim: Bavo, min li ber te û li hember ezmên guneh kiriye.19Êdî ez ne hêja me ku ji min re ‹kurê te› bê gotin. Min bike wek yekî ji paleyên xwe.›20«Û ew rabû, li bavê xwe vegeriya. Lê hê ji dûr ve bavê wî ew dît û dilê wî bi kurê wî şewitî. Û ew bi lez ber bi wî ve çû û ew da ber singê xwe û ramûsand.21Kurê wî jê re got: ‹Bavo, min li ber te û li hember ezmên guneh kiriye. Êdî ez ne hêja me ku ji min re kurê te bê gotin.›22Lê bav ji xulamên xwe re got: ‹Bilezînin û herin xiftanê herî qenc bînin û li wî bikin, gustîlkekê bikin tiliya wî û pêlavekê bixin lingên wî.23Conegayê dermalekirî bînin û şerjêkin, da ku em bixwin û şahiyê bikin,24çimkî ev kurê min mirî bû û va ye, rabûye, ew windabûyî bû û va ye, hatiye dîtin.› Û dest bi şahiyê kirin.25«Di wî çaxî de kurê wî yê mezin li zeviyê bû. Gava ew vegeriya û nêzîkî malê bû, wî dengê stran û govendê bihîst.26Wî gazî yekî ji xulaman kir û jê pirsî, ka çi bûye?27Yê xulam jê re got: ‹Birayê te hatiye, bavê te conegayê dermalekirî şerjêkiriye, çimkî ew sax û silamet vegeriyaye.›28Birayê mezin hêrs ket û nexwest ku here hundir. Bavê wî derket û jê hêvî kir.29Lê wî ji bavê xwe re got: ‹Binêre, evqas sal in ku ez xizmeta te dikim û ez tu caran ji gotina te derneketim, te karikek jî neda min, ku ez bi dostên xwe re pê şa bibim.30Lê gava ev kurê te yê ku malê te bi fahîşeyan re xwar, vegeriya, te conegayê dermale ji wî re şerjêkir.›31Wî lê vegerand û got: ‹Lawo, tu hergav bi min re yî û her tiştê min, yê te ye.32Lê diviya em şa bibûna û me şahî bikira, çimkî ev birayê te mirî bû û rabûye, ew windabûyî bû û hatiye dîtin.›»
Lûqa Beşê 14 Lûqa Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 16 Mesela Şahneyê Bêbext 1Îsa ji şagirtên xwe re got: «Mirovekî dewlemend hebû ku şahneyekî* wî hebû. Rojekê giliyê vî şahneyî li ba axayê wî hat kirin ku ew malê wî tert û bela dike.2Yê dewlemend gazî wî kir û jê re got: ‹Ev çi ye ku ez li ser te dibihîzim? Ka hesabê şahnetiya xwe bide, ji ber ku êdî tu nikarî şahnetiyê bikî.›3Şahne jî ji xwe re got: ‹Ka ezê çi bikim? Axayê min şahnetiyê ji min distîne. Kolan ji min nayê ku ez bikim û ez ji parskirinê şerm dikim.4Lê gava ku ez ji şahnetiyê bêm derxistin, ez dizanim ezê çi bikim, da ku dîsa xelk min qebûl bikin malên xwe.›5Wî bang kir her yekî ji wan ên ku deyndarên axayê wî bûn û ji yê pêşî re got: ‹Tu çiqas deyndarê axayê min î?›6Û wî got: ‹Sed den zeyt.› Wekîl jê re got: ‹Rahêje seneda xwe û bi lez rûne, pênciyî binivîse.›[a] 7Di pey de wî ji yekî din re got: ‹Tu çiqas deyndar î?› Û wî jî got: ‹Sed kewar genim.› Wekîl ji wî re jî got: ‹Rabe rahêje seneda xwe û heştêyî binivîse.›8Îcar axa pesnê vî şahneyê bêbext da, çimkî wî aqilmendî kiribû. Çimkî zarokên vê dinyayê di danûstandina xwe de li gor dema xwe ji zarokên ronahiyê bi aqiltir in.9Û ez ji we re dibêjim: Bi malê neheqiyê ji xwe re dostan çêkin, da ku gava ev mal nemîne, ew we li bin konên herheyî qebûl bikin.10Ewê ku di ya hindik de dilsoz e, ew di ya pirr de jî dilsoz e; lê ewê ku di ya hindik de ne dilsoz e, ew di ya pirr de jî ne dilsoz e.11Îcar, eger di malê neheqiyê de hûn dilsoz derneketibin, kî wê dewlemendiya rastîn bispêre we?12Û eger hûn di tiştên hinekên din de ne dilsoz bin, kî wê ya we bi xwe bide we?13Xulamek nikare ji du axayan re xulamtiyê bike; çimkî an ewê ji yekî nefret bike û ji yê din hez bike, an jî ewê qedrê yekî bigire û yê din biçûk bibîne. Hûn nikarin xulamtiyê hem ji Xwedê re û hem jî ji dewlemendiyê re bikin.»Şerîet û Padîşahiya Xwedê 14Gava Fêrisiyan yên ku ji peran hez dikirin, ev tiştên ha hemû bihîstin, tinazên xwe bi Îsa dikirin.15Hingê Îsa ji wan re got: «Hûn ew in ku xwe li ber mirovan rûspî derdixin, lê Xwedê bi dilê we dizane; çimkî tiştê ku di nav mirovan de bi qedir e, li ba Xwedê mekruh e.16Dema Şerîet* û pêxemberan heta bi hatina Yûhenna* kişand; ji hingê ve Mizgîniya Padîşahiya Xwedê tê dan û her kes bi zorê dikeve wê.17Lê bihûrtina erd û ezmanan ji ketina nuqteyeke Şerîetê hêsanîtir e.18Her kesê ku jina xwe berde û jineke din bîne, ew zînayê dike û yê ku jineke ji mêrê xwe berdayî bîne, ew zînayê dike.Mirovê Dewlemend û Lazarê Belengaz 19«Mirovekî dewlemend hebû ku cilên binefşî û ji kitanê tenik li xwe dikir. Wî her roj dixwar, vedixwar û ew bi kêf û şahî dijiya.20Bi navê Lazar yekî belengaz jî hebû, ku li ber deriyê yê dewlemend dihat dirêjkirin. Bedena wî tije kûnêr bû.21Ew minêkar bû ku xwe bi wan bermayiyên ku ji sifra yê dewlemend diketin, têr bike. Heta kûçik jî dihatin û kûnêrên wî dialîstin.22Roj hat ku yê belengaz mir û milyaketan ew bir û xistin ber singê Birahîm*. Yê dewlemend jî mir û hat veşartin.23Û gava wî di diyarê* miriyan de ezab dikişand, çavên xwe hildan, wî ji dûr ve Birahîm û Lazarê ku di himbêza wî de bû dît.24Wî gazî kir û got: ‹Ya bavê me Birahîm, rehmê li min bike! Lazar bişîne, bila ew serê tiliya xwe bixe nav avê û zimanê min hênik bike; çimkî ez di nav vê guriya êgir de ezabê dikişînim.›25Lê Birahîm lê vegerand û got: ‹Lawo, bîne bîra xwe ku çi tiştên qenc hebûn, te di jiyana xwe de distandin û çi tiştên xerab hebûn, digihîştin Lazar. Lê niha li vir di ber dilê wî de tê hatin û tu ezabê dikişînî.26Û ji vê pê ve jî, di navbera me û we de geliyekî mezin hatiye danîn, da yên ku dixwazin ji vê derê bibihûrin ba we û yên ku dixwazin ji wê derê bibihûrin ba me, nekarin.›27Wî jî got: ‹Nexwe bavo, ez ji te lava dikim ku tu wî bişînî mala bavê min.28Çimkî pênc birayên min hene, bila ew wan hişyar bike, da ku ew jî neyên vî cihê ezabê.›29Lê Birahîm ji wî re got: ‹Mûsa û pêxemberên wan hene, bila guhdariya wan bikin.›30Wî got: ‹Na, ya bavê me Birahîm, eger yek ji nav miriyan rabe û here ba wan, ewê tobe bikin.›31Birahîm ji wî re got: ‹Eger ew guhdariya Mûsa û pêxemberan nekin, yek ji nav miriyan jî rabe, ew bawer nakin.›»
a.  16:6 Dena Cihûyan a hingê nêzîkî 37 lître bû.

Lûqa Beşê 15 Lûqa Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 17 Çend Gotinên Îsa li ser Gunehkirin, Lêbihûrtin û Bawerkirinê 1Îsa ji şagirtên xwe re got: «Nabe ku sedemên jirêderketinê neyên. Lê belê wey li wî mirovê ku ew sedem bi destê wî bên.2Ji dêla ku ew yekî ji van biçûkan ji rê derxe, wê ji wî re çêtir be ku beraşek bi stûyê wî ve bê girêdan û ew bê avêtin nav deryayê.3Hay ji xwe hebin. Gava birayê te li hember te guneh bike, dengê xwe lê hilde û eger ew tobe bike, hingê lê bibihûre.4Eger ew di rojê de heft caran li hember te guneh bike û heft caran li te vegere û bêje: ‹Ez tobe dikim›, hingê divê tu lê bibihûrî.»5Şandiyan* ji Xudan re got: «Baweriya me zêde bike.»6Û Xudan got: «Eger baweriya we wek libeke xerdelê jî hebûya, weyê ji vê dara tûyê re bigota: ‹Ji ra* ve rabe û xwe di deryayê de biçikilîne!› Û wê bi ya we bikira.7«Kî ji we, xulamekî wî yê şivan an cotkar hebe, gava ew ji zeviyê vegere malê, wê jê re bêje: ‹Hema were û li ser sifrê rûne?›8Ma ew di şûna vê de ji wî re nabêje: ‹Rabe, pişta xwe girêde, heta ku ez bixwim û vexwim xizmeta min bike û paşê tu jî bixwe û vexwe?›9Û ji bo ku wî ew tiştên ku li wî hatibûn emirkirin anîn cih, ma ewê spasiya xulam bike?10De îcar hûn jî, çaxê we hemû tiştên ku li we hatine emirkirin anîn cih, bêjin: ‹Em xulamên bêkêr in; me ew karê ku li ser me deyn bû, kir.›»Paqijkirina Deh Mirovên Kotî 11Gava Îsa diçû Orşelîmê, ew di navbera Samerya* û Celîlê re dibihûrî.12Û gava ew ket gundekî, deh zilamên kotî*, ku ji dûr ve sekinî bûn, rastî wî hatin.13Û wan bi dengekî bilind got: «Ya Îsa, ya Hosta, rehmê li me bike!»14Gava wî ew dîtin, wî ji wan re got: «Herin û xwe nîşanî kahînan bidin!» Û çaxê hê ew diçûn, ew ji kotîbûna xwe paqij bûn.15Îcar gava yekî ji wan dît ku ew sax bûye, vegeriya û bi dengekî bilind pesnê Xwedê da.16Wî li ber lingên Îsa xwe deverû avêt erdê û spasiya wî kir. Ew yekî Samerî* bû.17Îsa lê vegerand û got: «Ma ne her deh hatine paqijkirin? Ka her nehên din li ku derê ne?18Ma ji viyê xerîb pê ve kesek venegeriya, ku navê Xwedê bilind bike?»19Hingê Îsa jê re got: «Rabe ser xwe û here! Baweriya te tu xilas kirî.»Hatina Padîşahiya Xwedê 20Carekê Fêrisiyan pirs ji Îsa kirin û gotin: «Padîşahiya Xwedê wê kengê bê?» Wî li wan vegerand û got: «Padîşahiya Xwedê wê ne wusa bê ku mirov bikare temaşeyî wê bike.21Ne jî mirov wê bêje: ‹Va ye, li vê derê ye!›, an jî: ‹Wa ye, li wê derê ye!› Çimkî Padîşahiya Xwedê di nav we de ye.»22Û Îsa ji şagirtan re got: «Roj wê bên ku hûnê bêriya dîtina rojeke ji rojên Kurê Mirov bikin, lê hûn nabînin.23Wê ji we re bêjin: ‹Va ye, li vê derê ye› an: ‹Wa ye, li wê derê ye!› Lê neçin û bi pey wan nekevin.24Çimkî çawa birûsk ji aliyekî ezmên ve birq dide û heta bi aliyê din ronahiyê dide, Kurê Mirov jî wê di roja xwe de wusa be.25Lê divê ew pêşî gelek êşan bikişîne û ji aliyê vî nifşî ve bê redkirin.26Çawa di rojên Nûh* de dibû, wusa jî wê di rojên Kurê Mirov de bibe:27Heta roja ku Nûh ket gemiyê mirovan dixwar, vedixwarin, jin dianîn û mêr dikirin. Hingê tofan rabû û hemû helak kirin.[a] 28Di rojên Lût* de jî wusa bû: Mirovan dixwar, vedixwarin, dikirrîn, difirotin, diçandin û ava dikirin.29Lê roja ku Lût ji Sodomê derket, ji ezmên agir û kewkurt barî û hemû helak kirin.[b] 30Ew roja ku Kurê Mirov xuya bibe jî, wê wusa be.31Wê rojê ewê ku li ser banî be û tiştên wî di hundir de bin, bila ji bo ku wan hilde, neyê xwarê û ewê ku li nav zeviyê be, bila ew jî venegere!32Jina Lût* bînin bîra xwe![c] 33Kî bixebite ku jiyana xwe biparêze, ewê wê winda bike; lê kî ku jiyana xwe winda bike, ewê wê xilas bike.34Ez ji we re dibêjim: Di wê şevê de du kes wê di nav nivînekê de bin; yek ji wan wê bê birin û yê din bê hiştin.35-36 Du jin wê bi hev re li ser destar bin, yek ji wan wê bê birin û ya din wê bê hiştin.»[d] 37Wan lê vegerand û gotin: «Ya Xudan, ma ev wê li ku derê bibe?» Wî jî ji wan re got: «Kelaş li ku derê be, teyrên kelaşan jî wê li wê derê bicivin.»
a.  17:27 Destpêkirin 6-8
b.  17:29 Destpêkirin 19
c.  17:32 Destpêkirin 19:23-26
d.  17:35 Di hin destnivîsaran de ev jî heye: «Dido jî wê li nav zeviyê bin, yek ji wan wê bê birin û yê din wê bê hiştin.»

Lûqa Beşê 16 Lûqa Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 18 Mesela Jinebiyê û Dadger 1Ji bo ku ew herdem dua bikin û newestin, Îsa meselek ji wan re got:2«Di bajarekî de dadgerek* hebû ku ne ji Xwedê ditirsiya û ne jî ji mirovan şerm dikir.3Di wî bajarî de jinebiyek jî hebû ku dihat ba dadger û jê re digot: ‹Heqê min ji neyarê min bistîne!›4Dadger demekê nexwest, lê piştre ji xwe re got: ‹Her çiqas ez ne ji Xwedê ditirsim û ne jî ji mirovan şerm dikim,5lê belê ji ber ku ev jinebiya ha hergav tê û min reht dike, ezê rabim, heqê wê bidim wê, da ku ev herdem neyê, serê min gêj neke.›»6Û Xudan got: «Bibihîzin ku dadgerê neheq çi dibêje.7Ma Xwedê heqê bijartiyên xwe yên ku bi şev û roj hawara xwe digihînin wî, nade wan? Ma wê wan li hêviyê bihêle?8Ez ji we re dibêjim, ewê heqê wan zû bide wan. Lê dîsa jî gava Kurê Mirov bê, gelo ewê baweriyê* li ser rûyê erdê bibîne?»Mesela Fêrisî û Bacgir 9Îsa ev mesele jî ji hinekan re got, yên ku ji rastdariya xwe piştrast in û yên din kêm dibînin:10«Du mirov hilkişiyan Perestgehê, da ku dua bikin. Yek ji wan Fêrisî bû û yê din bacgir* bû.11Yê Fêrisî li ser piyan rawesta û ji xwe re weha dua kir: ‹Ya Xwedê, ez şikir ji te re dikim ku ez ne wek mirovên din im: Ez ne rêbir, ne neheq, ne zînakar, an jî ne wek vî bacgirê ha me.12Ez di heftiyê de du caran rojiyê digirim û dehyeka* hemû derameta* xwe didim.›13Lê yê bacgir ji dûr ve rawesta û nedixwest çavên xwe jî ber bi ezmên ve hilde; wî li singê xwe dixist û digot: ‹Ya Xwedê, li min gunehkarî were rehmê!›14Ez ji we re dibêjim: Ne yê Fêrisî, lê yê bacgir rastdar çû mala xwe. Çimkî her kesê ku xwe bilind bike, wê bê nizimkirin; lê yê ku xwe nizim bike, wê bê bilindkirin.»Îsa Zarokan Pîroz Dike 15Zarokên biçûk jî anîn ba Îsa, da ku destê xwe deyne ser wan. Lê gava şagirtan ev yek dît, li wan hilatin.16Lê Îsa gazî wan kir, ku bên ba wî û got: «Bihêlin, bila zarok bên ba min, pêşiya wan negirin. Çimkî Padîşahiya Xwedê ji yên weha re ye.17Bi rastî ez ji we re dibêjim, kî ku Padîşahiya Xwedê wek zarokekê qebûl neke, tu caran nakeve wê.»Serdarê Dewlemend 18Û serwerekî ji wî pirsî û got: «Ya Mamostê qenc, ez çi bikim, da ku ez bibim wêrisê jiyana herheyî?»19Û Îsa ji wî re got: «Çima tu ji min re qenc dibêjî? Ji Xwedê pê ve, tu kesê qenc tune.20Tu emran dizanî: ‹Zînayê neke!›, ‹Nekuje!›, ‹Diziyê neke!›, ‹Şahidiya derewîn neke!›, ‹Qedrê dê û bavê xwe bigire!›[a]  »21Wî jî got: «Ev tiştên ha hemû min ji xortaniya xwe ve pêk anîne.»22Gava Îsa ev bihîst, ji wî re got: «Hê jî tiştek ji te kêm heye: Çi tiştê te heye bifiroşe û li belengazan belav bike. Hingê wê li ezmanan xezîna te hebe. Û were, bikeve pey min.»23Lê gava wî ev tiştê ha bihîst, ew gelek xemgirtî bû, çimkî ew gelek dewlemend bû.24Îcar gava Îsa dît ku ew gelek xemgirtî bû, got: «Çiqas zehmet e ku yên dewlemend bikevin Padîşahiya Xwedê!25Çimkî derbasbûna devê ya di qula derziyê re, ji ketina mirovê dewlemend a Padîşahiya Xwedê hêsanîtir e.»26Û yên ku ev bihîstin gotin: «Eger wusa ye, kî dikare xilas bibe?»27Lê Îsa got: «Tiştê ku li ba mirovan nabe, li ba Xwedê dibe.»28Hingê Petrûs got: «Va ye, me yên xwe hiştine û em li pey te hatine.»29Îsa ji wan re got: «Bi rastî ez ji we re dibêjim, tu kes tune ku di ber Padîşahiya Xwedê de dev ji mal, an jin, an zarok, an dê, an bav, an birayan berdabe,30di vê dinyayê de gelek bêtir û di dinya ku bê de jiyana herheyî nestîne.»Îsa Cara Sisiyan li ser Mirin û Rabûna Xwe Dibêje 31Îsa her diwanzdeh anîn ba xwe û ji wan re got: «Va ye, em derdikevin Orşelîmê û hemû tiştên ku bi destê pêxemberan li ser Kurê Mirov hatine nivîsîn, wê bên cih:32Ewê bê xistin nav destê miletan, wê tinazên xwe bi wî bikin, wê wî riswa bikin, wê tif bikin wî,33wê wî bidin ber qamçiyan û wê wî bikujin û ewê roja sisiyan ji nav miriyan rabe.»34Lê wan tu tişt fêm nekir. Ev peyv ji wan re veşartî ma û tiştên ku wî gotin, fêm nekirin.Îsa Parsekekî Kor Qenc Dike 35Çaxê Îsa nêzîkî Erîhayê dibû, yekî kor li tenişta rê rûniştibû û pars dikir.36Gava wî bihîst ku elaletek dibihûre, pirsî û got: «Ev çi ye?»37Lê vegerandin û gotin: «Îsayê Nisretî dibihûre.»38Yê kor kir qîrîn û got: «Ya Îsa, Kurê* Dawid, li min were rehmê!»39Û yên ku di pêşiyê de diçûn, lê hilatin, da ku ew dengê xwe bibire; lê wî hê bêtir kir qîrîn û got: «Ya Kurê Dawid, li min were rehmê!»40Îsa rawesta, emir kir, ku yê kor bînin ba wî. Û gava yê kor nêzîk bû, Îsa ji wî pirsî:41«Tu çi dixwazî ku ez ji te re bikim?» Wî got: «Ya Xudan, bila çavên min bibînin.»42Îsa jî ji wî re got: «Bila çavên te bibînin, baweriya* te tu xilas kirî.»43Û wî di cih de dît, li pey Îsa çû û pesnê Xwedê da û hemûyên ku ev yek dîtin, rûmet dan Xwedê.
a.  18:20 Ji: Derketin 20:12-16; Dubarekirina Şerîetê 5:16-20

Lûqa Beşê 17 Lûqa Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 19 Îsa û Zexayosê Bacgir 1Îsa ket Erîhayê û di bajêr re derbas dibû.2Zilamek li wir hebû, ku navê wî Zexayos bû. Ew serekê bacgiran* bû û dewlemend bû.3Wî dixwest ku Îsa bibîne, ka ew kî ye, lê ji ber elaletê nikaribû, çimkî bejna wî kin bû.4Îcar ew di pêşiya wan de bezî, çû ser dareke hêjîra bejik, da ku Îsa bibîne, çimkî ewê di wê riyê re derbas bibûya.5Û çaxê Îsa hat wî cihî, li jor nêrî û jê re got: «Wa Zexayos, bilezîne, were xwarê, çimkî divê îro ez li mala te bibim mêvan.»6Wî lezand, hat xwarê û bi şahî Îsa anî mala xwe.7Hemûyên ku ev yek dîtin, kirin pitepit û gotin: «Ew li ba mirovekî gunehkar bû mêvan.»8Lê Zexayos li pêş hemûyan rawesta û ji Xudan re got: «Ya Xudan, va ye, ez nîvê malê xwe didim belengazan û eger min ji kesekî bi neheqî tiştek standibe, ezê çar qat lê vegerînim.»9Û Îsa jê re got: «Îro xilasî gihîştiye vê malê, çimkî ev jî kurekî Birahîm e.10Ji bo vê yekê Kurê Mirov hatiye ku li yê windabûyî bigere û wî xilas bike.»Mesela Deh Zêran 11Çaxê wan guh didan van tiştan, Îsa meseleke din got, çimkî nêzîkî Orşelîmê bû û wan digot qey Padîşahiya Xwedê ha niha wê xuya bibe.12Îcar Îsa got: «Zilamekî esilzade çû welatekî dûr, da ku padîşahiyekê bistîne û dîsa vegere.13Wî gazî deh xulamên xwe kir û deh zêr* dan wan û got: ‹Bi van ticaretê bikin, heta ku ez bêm.›14Lê welatiyên wî ji wî nefret dikirin, qasid li pey wî şandin ku bêjin: ‹Em naxwazin ku ev mirov li ser me bibe padîşah.›15Û çaxê wî padîşahî stand û vegeriya, emir kir, ku gazî wan xulaman bikin ku wî pere dabûn wan, da ew bizane ku her yekî ji wan çi bi ser xistiye.16Yê pêşî hat ber wî û got: ‹Ezbenî, zêrê te deh zêrên din bi ser xistin.›17Wî ji xulam re got: ‹Aferim, xulamê qenc! Ji ber ku tu di ya hindik de dilsoz bûyî, li ser deh bajaran bibe serwer.›18Yê diduyan hat û got: ‹Ezbenî, zêrê te pênc zêr bi ser xistin.›19Û ji vî re jî got: ‹Tu jî li ser pênc bajaran bibe serwer.›20Yekî din hat û got: ‹Ezbenî, va ye zêrê te, min ew di nav destmalekê de pêça û hilanî.21Ez ji te tirsiyam, çimkî tu mirovekî hişk î; tiştê ku te dananiye, tu radihêjî û tiştê ku te neçandiye, tu didirûyî.›22Wî jê re got: ‹Hey xulamê neqenc! Ezê ji devê te dîwana* te bikim. Madem ku te dizanibû, ez mirovekî hişk im, tiştê ku min dananiye, ez radihêjim, tiştê ku min neçandiye, ez didirûm,23nexwe çima te perê min neda pereguhêran? Çaxê ez vegeriyam, minê ew bi fayiza wî ve bistanda.›24Û ji yên ku li wê derê bûn re got: ‹Wî zêrî ji wî bistînin û bidin wî yê ku deh zêrên wî hene.›25Wan jê re got: ‹Ya mîrza, deh zêrên wî hene.›26‹Ez ji we re dibêjim, yê ku pê re heye, wê jê re bê dayîn, lê yê ku pê re tune, tiştê di destê wî de ye jî wê ji wî bê standin.27Lê belê wan dijminên min, yên ku nedixwestin, ez li ser wan bibim padîşah, bînin vê derê û wan li ber min bikujin.›»Îsa bi Rûmet Dikeve Orşelîmê 28Piştî Îsa ev tiştên ha gotin, derket ser rê, di pêşiyê wan de çû, da ku here Orşelîmê.29Çaxê ew nêzîkî Beytfacê û Beytanyayê dibû, li cihê ku jê re Çiyayê Zeytûnê digotin, wî du şagirtên xwe şandin30û ji wan re got: «Herin vî gundê pêşberî we. Gava hûn bikevin nav gund, hûnê dehşikeke girêdayî bibînin ku hê tu kes lê siwar nebûye. Wê vekin û bînin vir.31Û eger kesek ji we bipirse û bêje: ‹Çima hûn wê dehşikê vedikin?› weha bêjin: ‹Ew ji Xudan re lazim e.›»32Yên ku hatibûn şandin çûn û her tişt wek ku Îsa ji wan re gotibû dîtin.33Gava wan dehşik vedikir, xwediyên dehşikê ji wan re gotin: «Çima hûn dehşikê vedikin?»34Wan jî got: «Ew ji Xudan re lazim e.»35Û dehşik anîn ba Îsa. Wan cilên xwe ji Îsa re danîn ser dehşikê û ew lê siwar kirin.36Gava Îsa diçû, xelkê ji wî re cilên xwe li ser rê radixistin.37Êdî gava ew nêzîkî berwara Çiyayê Zeytûnê bû, elaleta şagirtên wî dest pê kir û bi dilxweşî û bi dengekî bilind pesnê Xwedê ji bo wan hemû karên mezin ên ku dîtibûn, didan.38Û wan digot:«Pîroz be ew PadîşahêKu bi navê Xudan tê.[a] Li ezmên silametÛ li bilindahiyan rûmet!»39Û hin ji Fêrisiyan, yên ku di nav wê elaletê de bûn, ji Îsa re gotin: «Mamoste, dengê xwe li şagirtên xwe hilde!»40Îsa li wan vegerand û got: «Ez ji we re dibêjim: Eger ew bêpêjin bimînin, kevir wê dengê xwe hildin.»Îsa li ser Orşelîmê Digirî 41Çaxê Îsa nêzîk bû, bajar dît, li ser giriya42û got: «Xwezî îro te jî ev tiştên ku ji bo aştiya* te ne bizaniyana! Lê niha ew ji ber çavên te hatine veşartin.43Roj wê bi ser te de bên, ku dijminên te wê li dora te çeperan çêkin û hawirdora te bigirin, ji her aliyî ve te bidin tengahiyê44û wê te û zarokên te yên di nav te de li erdê bixin û ewê di nav te de kevir li ser kevir nehêlin, çimkî te wextê serdana xwe nezanî.»Îsa Perestgehê Paqij Dike 45Îsa ket Perestgehê û dest pê kir, yên ku tê de kirrîn û firotin dikirin, avêtin derve46û ji wan re got: «Hatiye nivîsîn:‹Mala min wê bibe mala duayê›,Lê we ew kiriye ‹şkefta rêbiran›.»[b] 47Îsa her roj di Perestgehê de hîn dikir. Serekên kahînan*, Şerîetzan* û giregirên gel dixebitîn, ku wî bikujin,48lê wan nikaribû tiştekî bibînin ku bi wî bikin, çimkî tevahiya xelkê ji dil guhdariya wî dikir.
a.  19:38 Ji: Zebûr 118:26
b.  19:46 Ji: Îşaya 56:7; Yêremya 7:11

Lûqa Beşê 18 Lûqa Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 20 Pirsa li ser Desthilatiya Îsa 1Rojekê, çaxê wî di Perestgehê de xelk hîn dikir û Mizgînî dida, serekên kahînan, Şerîetzan û rihspî tevde bi ser de hatin2û jê re gotin: «Ji me re bêje, tu van tiştan bi çi desthilatiyê dikî, an yê ku ev desthilatî daye te kî ye?»3Îsa li wan vegerand û got: «Ez jî, ezê tiştekî ji we bipirsim, ka ji min re bêjin:4Imadkirina* Yûhenna* ji ezmên bû, an ji mirovan bû?»5Ew bi hevdû şêwirîn û gotin: «Eger em bêjin: ‹Ji ezmên e›, ewê bêje: ‹Çima we ji wî bawer nekir?›6Û eger em bêjin: ‹Ji mirovan e›, ji xwe tevahiya xelkê wê me bide ber keviran, çimkî ew qenc bawer dikin ku Yûhenna pêxember e.»7Îcar wan lê vegerand û gotin: «Em nizanin ji ku derê ye.»8Îsa ji wan re got: «Ez jî ji we re nabêjim ku ez van tiştan bi çi desthilatiyê dikim.»Mesela Rez û Rezvanan 9Îsa dest pê kir, ev mesele ji xelkê re got: «Mirovekî rezek çand, ew bi kirê da rezvanan û ji bo demeke dirêj çû welatekî din.10Û di demsala rêz de wî xulamek şand ba rezvanan, da ku ji berê rêz bidin wî. Lê rezvanan li wî xist û ew destvala şandin.11Hingê wî xulamekî din şand, wan li wî jî xist, riswa kirin û destvala şandin.12Yê sisiyan jî şand, ew jî birîndar kirin û avêtin derve.13Xwediyê rêz jî got: ‹Gelo ez çi bikim? Ezê kurê xwe yê delal bişînim, belkî ew siyaneta* wî bigirin.›14Lê gava rezvanan ew dît, bi hevdû şêwirîn û gotin: ‹Ev wêris e. De werin, em wî bikujin, da ku mîras ji me re bimîne.›15Wan ew avêt derveyê rêz û kuştin. Ma îcar xwediyê rêz wê çi bi wan bike?16Ewê bê, van rezvanan helak bike û wê rêz bide hinekên din.» Gava wan ev yek bihîst, gotin: «Xwedê neke!»17Lê Îsa li wan nêrî û got: «Nexwe eva hatiye nivîsîn çi ye?‹Ew kevirê ku hostayan red kirBû kevirê serê rikin*.›[a] 18Her kesê ku bi ser wî kevirî de bikeve, wê bibe perçe perçe û ew kevir bi ser kê de bikeve, wê wî hûrhûr bike.»19Şerîetzan û serekên kahînan xwestin ku di cih de dest bavêjin wî, çimkî wan fêm kir, ku Îsa ev mesele anî ser wan, lê ew ji xelkê tirsiyan.Pirsa Dan û Nedana Baca Qeyser 20Çavê wan li Îsa bû û wan casûsên ku xwe rast nîşan didan, şandin ba wî, da ku ew wî bi xebera wî bigirin û derxin ber dîwan* û desthilatiya walî.21Wan ji wî pirsî û gotin: «Mamoste, em dizanin ku tu rast dibêjî û hîn dikî. Tu cihêtiyê naxî nav mirovan, lê belê tu riya Xwedê rast hîn dikî.22Îcar ma ji me re dibe ku em bacê bidin Qeyser an na?»23Lê Îsa bi qurnaziyên wan hesiya û ji wan re got:24«Ka zîvekî* nîşanî min bidin. Ma ev resm û nivîsîn ên kê ne?» Wan got: «Yên Qeyser in.»25Îsa jî ji wan re got: «Madem ku wusa ye, tiştên Qeyser bidin Qeyser û tiştên Xwedê bidin Xwedê.»26Wan nikaribû wî li ber xelkê bi gotina wî bigirin, ew li bersîva wî şaş man û devê xwe girtin.Pirsa Rabûna Miriyan 27Hinek ji wan Sadûqiyên* ku digotin vejîna* miriyan tune, hatin ji wî pirsîn û gotin:28«Mamoste, Mûsa ji bo me nivîsiye: ‹Eger birayê yekî zewicî be û ew bê zarok bimire, divê birayê wî jina wî bistîne û dûndanê* ji birayê xwe re rake.›[b] 29Îcar heft bira hebûn. Yê pêşî jinek anî û bê zarok mir.30Yê diduyan31û yê sisiyan jî ew jin stand û bi vî awayî her heftan zarok li pey xwe nehiştin û mirin.32Piştre jin jî mir.33Ma di Roja* Vejînê de ew jin wê bibe jina kîjanî ji van? Çimkî her heftan jî ew anîbû.»34Îsa jî ji wan re got: «Zarokên vê dinyayê jinê tînin û mêr dikin.35Lê ew ên ku hêja hatine dîtin ku bigihîjin wê dinyayê û vejîna miriyan, ne jinê tînin û ne jî mêr dikin;36ew careke din nikarin bimirin, ew eynî wek milyaketan in; ew zarokên Xwedê ne, çimkî ew zarokên vejînê ne.37Mûsa jî da xuyakirin, ku mirî wê ji nû ve rabin. Ew di serhatiya deviyê de navê Xudan hildide û dibêje: ‹Xwedayê Birahîm*, Xwedayê Îshaq* û Xwedayê Aqûb*.›[c] 38Îcar ew ne Xwedayê miriyan e, lê Xwedayê zindiyan e, çimkî hemû ji wî re sax in.»39Hinekan ji Şerîetzanan bersîv dan û gotin: «Mamoste, te qenc got.»40Çimkî êdî wan qet nediwêrî, ku tiştekî ji wî bipirsin.Pirsa Kurê Dawid 41Îcar Îsa ji wan re got: «Çawa dibêjin ku Mesîh kurê Dawid* e?42Çimkî Dawid bi xwe di kitêba Zebûrê de dibêje:‹Xudan ji Xudanê min re got:Li milê min ê rastê rûne,43Heta ku ez dijminên te bikim pêgeha lingên te.›[d] 44Loma, eger Dawid jê re dibêje Xudan, çawa ew dibe kurê Dawid?»Şerîetzanên Durû 45Û çaxê tevahiya xelkê guhdariya wî dikir, wî ji şagirtên xwe re got:46«Hay ji wan Şerîetzanan hebinku dixwazin bi xiftanên dirêj bigerin û hez dikin ku di sûkan de xelk silavê bidin wan û di kinîştan* de li ser kursiyên pêşî û di ziyafetan de li cihên jorîn rûnin.47Ew malên jinebiyan dadiqurtînin û ji bo ku bên dîtin, duayên dirêj dikin. Dîwana wan wê hê girantir be.»
a.  20:17 Ji: Zebûr 118:22
b.  20:28 Ji: Dubarekirina Şerîetê 25:5
c.  20:37 Ji: Derketin 3:6
d.  20:42-43 Ji: Zebûr 110:1

Lûqa Beşê 19 Lûqa Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 21 Diyariya Jinebiya Belengaz 1Îsa serê xwe hilda û kesên dewlemend, yên ku diyariyên xwe davêtin peredanka* Perestgehê, dîtin.2Wî jinebiyeke reben jî dît ku du pol* avêtinê.3Hingê Îsa got: «Ez rast ji we re dibêjim, vê jinebiya belengaz ji wan hemûyan bêtir avêtê.4Çimkî van hemûyan ji tiştên ku ji wan zêde bûn, avêtin nav diyariyan, lê vê jinikê ji belengaziya xwe hemû abora xwe avêtê.»Îsa ji pêşî ve li ser Wêranbûna Perestgehê Dibêje 5Çaxê hinekan digot ku Perestgeh çawa bi kevirên spehî û bi diyariyan hatiye xemilandin, Îsa got:6«Heçî ev tiştên ha ne yên ku hûn dibînin, roj wê bên, ku hingê li vê derê kevir li ser kevir namîne. Tiştek namîne ku neyê hilweşandin.»Li ser Xapandin û Tengahiyên Mezin 7Wan jî ji Îsa pirsî û gotin: «Mamoste, ev tişt wê kengê çêbin? Û çaxê ev tiştên ha li ber çêbûnê bin, nîşana wan çi ye?»8Îsa jî got: «Hay ji xwe hebin ku hûn neyên xapandin, çimkî gelek wê bi navê min bên û wê bêjin: ‹Ez ew im› û ‹Wext nêzîk bûye!› Li pey wan neçin!9Çaxê hûn li ser şer û hengameyan bibihîzin, netirsin, çimkî divê pêşî ev tiştên ha çêbin, lê belê dawî pêre pêre nayê.»10Hingê wî ji wan re got: «Milet wê li hember miletan rabe, padîşahî wê li hember padîşahiyan rabe.11Erdhejînên mezin wê çêbin û li cih cihan xela û êşa zirav wê derkevin. Tiştên tirsehêz û nîşanên mezin wê li ezmên bibin.12Lê ji berî van hemû tiştan wê dest bavêjin we û tengahiyê bidin we. Ewê we teslîmî kinîştan bikin û we bavêjin zîndanan û di ber navê min de ewê we derxin ber padîşah û waliyan.13Ev tişt wê çêbin, da ku hûn şahidiyê ji bo min bikin.14Loma bixin dilê xwe ku hûn ji pêşî ve nefikirin ku hûnê çawa xwe biparêzin.15Çimkî ezê dev û ziman û şehrezayiyê bidim we, ku neyarên we nekarin li ber we bipeyivin an bisekinin.16Lê heta bi dê û bav, bira, mirov û dostên we wê we bidin girtin û wê hinan ji we bikujin.17Ji ber navê min hemû jî wê ji we nefret bikin.18Lê mûyek ji serê we winda nabe.19Hûnê bi bîhnfirehiya xwe canê xwe bi dest bixin.Îsa li ser Wêrankirina Orşelîmê Dibêje 20«Lê çaxê hûn bibînin ku hawirdora Orşelîmê bi leşkeran bê girtin, hingê bizanin ku xerabûna wê nêzîk e.21Hingê yên ku di Cihûstanê de ne, bila birevin çiyan! Û yên ku di bajêr de bin, bila jê derkevin! Û yên ku li çolê bin, bila nekevin bajêr!22Çimkî ev rojên heyfstandinê ne, da ku heçî tiştên hatine nivîsîn, bên cih.23Wey li wan ên ku di wan rojan de bizaro ne û dimêjînin. Çimkî tengahiyeke mezin wê bê ser welêt û xezeb wê bê ser vî gelî.24Ewê bikevin ber devê şûr, bi hêsîrtî* wê bên birin nav hemû miletan û heta zemanê miletan temam bibe, Orşelîm wê di bin lingên wan de biperçiqe.Vegerîna Kurê Mirov 25«Li ser roj, heyv û stêran nîşan wê çêbin û li ser erdê ji ber guregura pêlên deryayê milet wê bibizdin û şaş bibin.26Ew mirovên ku li benda wan tiştên ku bên serê dinyayê disekinin, ji tirsan dilê wan wê bibihûre; çimkî stêrên ezmanan wê ji cihê xwe bihejin.27Hingê wê bibînin ku ‹Kurê Mirov di nav ewrekî de bi hêz û rûmeta mezin tê.›[a] 28Çaxê ev tiştên ha dest pê bikin û çêbin, li jor binêrin û serê xwe hildin, çimkî xilasiya we nêzîk dibe.»Mesela Hêjîrê 29Û Îsa ji wan re meseleyek got: «Li dara hêjîrê û li hemû darên din binêrin.30Çaxê ku ew dibişkivin, hûn dibînin û hûn ji ber xwe dizanin ku êdî havîn nêzîk e.31Bi vî awayî, çaxê hûn jî bibînin ku ev tiştên ha çêdibin, bizanin ku Padîşahiya Xwedê nêzîk e.32Bi rastî ez ji we re dibêjim, heta ev tiştên ha hemû çênebin, ev nifş qet nabihûre.33Erd û ezman wê bibihûrin, lê peyvên min tu caran nabihûrin.»Hişyar Bimînin! 34«Hay ji xwe hebin ku bi xwarina zehfî, serxweşî û bi xemên vê jiyanê dilê we giran nebe û ew roj ji nişkê ve wek dafikekê bi ser we de neyê.35Çimkî ewê bi ser wan hemûyên ku li ser rûyê erdê dimînin de, bê.36Lê herdem dua bikin û hişyar bimînin, da ku hûn bikarin ji ber van hemû tiştên ku wê bibin, birevin û li ber Kurê Mirov rawestin.»37Îsa bi roj di Perestgehê de hîn dikir û bi şev derdiket, diçû wî çiyayê ku jê re Çiyayê Zeytûnê digotin û şeva xwe dibihûrand.38Û xelk hemû sibê zû dihatin Perestgehê ba wî, da ku guhdariya wî bikin.
a.  21:27 Ji: Daniyêl 7:13. Binêre: Peyxama Yûhenna 1:7

Lûqa Beşê 20 Lûqa Beşê 22 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 22 Bêbextî û Xayîntiya Cihûda 1Cejna* Nanê Şkeva ya ku jê re Cejna* Derbasbûnê tê gotin, nêzîk dibû.2Serekên kahînan û Şerîetzan li riyekê digeriyan, ka çawa Îsa bikujin, çimkî ew ji xelkê ditirsiyan.3Hingê Îblîs* ket dilê Cihûdayê ku jê re Îsxeryotî digotin. Ew yek ji her diwanzdehan bû.4Cihûda rabû, çû ba serekên kahînan û serwerên parêzgerên Perestgehê, bi wan re peyivî, ka wê çawa bikare Îsa bide destê wan.5Ew gelek şa bûn û bi wî re li hev hatin ku ew peran bidin wî.6Cihûda jî razî bû û li keysekê geriya, bê ku elalet hebe, wî bide destê wan.Amadekirina Şîva Cejna Derbasbûnê 7Û roja Cejna* Nanê Şkeva hat, a ku diviya, tê de berxê goriya* Cejna Derbasbûnê bê şerjêkirin.8Îsa Petrûs û Yûhenna şandin û ji wan re got: «Herin, şîva Cejna Derbasbûnê ji me re amade bikin, da ku em bixwin!»9Wan jî got: «Ma tu dixwazî ku em wê li ku derê amade bikin?»10Wî li wan vegerand û got: «Gava hûn bikevin nav bajêr, mirovekî ku rahiştiye cerekî avê, wê rastî we bê. Hûnê li pey wî herin û herin wî xaniyê ku ew bikeviyê11û ji malxwê malê re bêjin: ‹Mamoste ji te dipirse: Ka ew odeya mêvanan a ku ez li wê bi şagirtên xwe re şîva Cejna Derbasbûnê bixwim, li ku derê ye?›12Hingê ewê li jor odeyeke mezin a raxistî nîşanî we bide. Li wê derê şîvê amade bikin.»13Ew çûn, wan her tişt wek ku Îsa ji wan re gotibû, dîtin û şîva Cejna Derbasbûnê amade kirin.Şîva Xudan 14Gava bû çaxê şîvê, Îsa bi Şandiyan* re li ser sifrê rûnişt15û ji wan re got: «Hê ji berî ku ez cefayê bikişînim, dilê min gelek xwest ku ez bi we re vê şîva Cejna* Derbasbûnê bixwim.16Çimkî ez ji we re dibêjim, heta ku di Padîşahiya Xwedê de pêk neyê, ez tu caran ji vê cejnê naxwim.»17Piştre wî rahişt kasekê, şikir kir û got: «Ha ji we re vê bistînin û di nav xwe de leva* bikin.18Çimkî ez ji we re dibêjim, heta Padîşahiya Xwedê neyê, ez qet ji ava mêwê venaxwim.»19Piştre wî rahişt nanekî, şikir kir û şikand. Wî ew da destê wan û got: «Ev bedena min e, ku di ber we de hatiye dayîn. Vê yekê ji bo bîranîna min bikin.»20Piştî şîvê wî kase hilda û got: «Ev kasa ha ya ku ji xwîna min e di ber we de hatiye rijandin, Peymana Nû ye.21Lê va ye, destê wî yê ku min bide dest, bi min re li ser sifrê ye.22Erê, Kurê Mirov wek ku biryar hatiye dayîn, wê here, lê belê wey li wî kesê ku wî bide dest.»23Hemû şagirtan dest pê kir û ji hev pirsîn, ka kî ji wan e, yê ku wê vî karî bike?Yê Mezin Kî Ye? 24Devjenî ket nav wan, ka kî ji wan wê yê mezin bê hesibandin.25Îsa ji wan re got: «Padîşahên miletan hukumdariyê li ser wan dikin û yên ku serdestiyê li wan dikin, dixwazin ku ji wan re qencîxwaz bê gotin.26Lê belê divê hûn ne wusa bin. Bila yê herî mezin di nav we de wek yê herî biçûk û yê serek wek yê xulam be.27Ma yê mezintir kî ye? Gelo yê li ser sifrê rûniştî, an yê ku xizmetê dike? Ma yê li ser sifrê rûniştî ne mezintir e? Lê ez di nav we de wek xizmetkarekî me.28«Hûn ew in, yên ku di ceribandinên min de bi min re ragirtine*.29Û ezê ji we re padîşahiyekê bidim, çawa Bavê min ew daye min,30da ku hûn di Padîşahiya min de li ser sifra min bixwin, vexwin û li ser textan rûnin û dîwana* her diwanzdeh eşîrên Îsraêl bikin.Îsa ji pêşî ve li ser Înkarkirina Petrûs Dibêje 31«Şimûn*, Şimûn, va ye, Îblîs xwest ku we wek genim li bêjingê bixe.32Lê min ji bo te dua kir, da ku baweriya te sist nebe û çaxê tu dîsa vegerî, dilê birayên xwe qayîm bike.»33Şimûn lê vegerand û got: «Ya Xudan, ez amade me bi te re herim zîndanê û mirinê jî.»34Îsa got: «Petrûs, ez ji te re dibêjim, hê dîk îro bang nedayî, tê sê caran min înkar bikî.»Xweamadekirina ji Tengahiyê re 35Îsa ji şagirtên xwe re got: «Çaxê min hûn bê xelîtik*, bê tûr û bê pêlav şandin, ma tiştek ji we kêm bû?» Wan got: «Na, tu kêmahiya me nebû.»36Îsa ji wan re got: «Lê niha ewê ku xelîtka* wî heye, bila wê bi xwe re bîne, wusa jî yê ku tûrê wî heye û ewê ku bê şûr e, bila ebayê xwe bifiroşe û ji xwe re şûrekî bikirre.37Çimkî ez ji we re dibêjim ku eva hatiye nivîsîn, divê li ser min bê cih, ku dibêje: ‹Û ew bi xerabkeran re hat hesabkirin.›[a]  Çimkî tiştên ku li ser min hatine nivîsîn wê bên serî.»38Wan got: «Ya Xudan, va ye, du şûr li vir hene.» Wî jî ji wan re got: «De bes e.»Îsa li ser Çiyayê Zeytûnê Dua Dike 39Îsa derket û wek her car çû Çiyayê Zeytûnê, şagirtên wî jî li pey wî çûn.40Gava ew gihîşt wê derê, wî ji wan re got: «Dua bikin, da ku hûn nekevin ceribandinê.»41Ew, hema bêje bi dûrbûna avêtina kevirekî ji wan dûr ket, çû ser çokan, dua kir42û got: «Ya Bavê* min, eger tu bixwazî, vê kasa tehl ji min derbas bike. Lê bila ne bi daxwaza min be, bi ya te be.»43Îcar milyaketek ji ezmên jê re xuya bû û hêz da wî.44Îsa ket berxwedaneke dijwar û bi kelegermî bêtir dua kir. Xwihdana wî dibû wek dilopên xwînê yên gir û diketin ser erdê.[b] 45Çaxê ku ew ji dua xwe rabû û li şagirtên xwe vegeriya, wî dît ku ew ji kederê bi xew ve çûne.46Wî ji wan re got: «Çima hûn bi xew ve diçin? Rabin ser xwe û dua bikin, da ku hûn nekevin ceribandinê.»Girtina Îsa 47Hê ew wusa dipeyivî, birrek mirov, li pêşiya wan Cihûdayê ku yek ji her diwanzdeh şagirtan bû, bi ser wan de hat. Cihûda ber bi Îsa ve hat, da ku wî ramûse.48Îsa jê re got: «Cihûda, ma tê bi ramûsanekê Kurê Mirov bidî destê wan?»49Gava yên li dora wî dîtin, ka wê çi bibe, wan got: «Ya Xudan, ma em bi şûr lêxin?»50Û yekî ji wan şûr avêt xulamê Serokkahîn û guhê wî yê rastê jêkir.51Lê Îsa got: «Bes e!» Wî destê xwe danî ser guhê wî û ew qenc kir.52Piştre Îsa ji wê koma ku bi ser wî de hatibû re, ji serekên kahînan, serwerên parêzgerên Perestgehê û mezinan re got: «Hûn weha bi şûr û daran hatine; ma hûn hatine pêşiya rêbirekî?53Çaxê ez her roj di Perestgehê de di nav we de bûm, we destê xwe dirêjî min nekir. Lê belê ev saeta we ye, serdestiya taristaniyê ye.»Petrûs Îsa Înkar dike 54Îcar wan Îsa girt û birin, ew xistin xaniyê Serokkahîn. Petrûs jî ji dûr ve li pey wî diçû.55Gava di nav hewşa xanî de agir dadan û li dorê rûniştin, Petrûs di nav wan de rûnişt.56Keçikeke berdestî ew li ber êgir dît, wê çav lê zûr kirin û got: «Evê ha jî bi Îsa re bû.»57Lê wî înkar kir û got: «Ya jinikê, ez wî nas nakim.»58Piştî kêlîkekê, yekî din ew dît û got: «Tu jî yek ji wan î.» Petrûs lê vegerand û got: «Na camêr, ez ne ji wan im.»59Gava nêzîkî saetekê di wê navê de derbas bû, yekî din jî rabû û ji dil got: «Hema bi rastî evê ha jî bi wî re bû, çimkî ew ji Celîlê ye.»60Lê Petrûs lê vegerand û got: «Ey camêr, ez nizanim ka tu çi dibêjî.» Hema hingê hê ew dipeyivî, dîk bang da.61Hingê Xudan li pişt xwe zivirî, li Petrûs nêrî; îcar peyva Xudan hat bîra Petrûs, çawa ku wî jê re gotibû: «Hê dîk îro bang nedayî, tê sê caran min înkar bikî.»62Petrûs derket derve û bû kûrkûra giriyê wî.Parêzger bi Îsa Dikenin û li Wî Dixin 63Îcar ew zilamên ku Îsa girtibûn, pê kenîn û lê xistin.64Wan çavên wî girêdan, jê pirsîn û gotin: «De ka pêxemberîtiyê bike, yê ku li te xist kî ye?»65Û wan hê bêtir gotinên bêfihêt jê re gotin.Îsa di Civîna Giregirên Cihûyan de 66Gava bû roj, rihspiyên milet, serekên kahînan û Şerîetzan li hev civiyan. Û ew anîn civîna xwe ya giregiran67û ji wî re gotin: «Eger tu Mesîh î, ji me re bêje!» Îsa bersîva wan da û got: «Eger ez ji we re bêjim, hûn qet bawer nakin68û eger ez ji we bipirsim jî, hûn qet bersîva min nadin.69Lê ji niha û pê ve ‹Kurê Mirov wê li tenişta rastê ya hêza Xwedê rûne.›[c]  »70Îcar hemûyan bi hev re jê pirsî: «Nexwe tu Kurê* Xwedê yî?» Wî jî ji wan re got: «Hûn bi xwe dibêjin ku ez ew im.»71Wan got: «Ma çi hewcedariya me bi şahidiyê heye? Me bi xwe ji devê wî bihîst.»
a.  22:37 Ji: Îşaya 53:12
b.  22:44 Di hin destnivîsaran de ayetên 43-44 tune.
c.  22:69 Ji: Zebûr 110:1

Lûqa Beşê 21 Lûqa Beşê 23 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 23 Îsa li ber Pîlatosê Walî 1Tevahiya civînê rabû ser xwe û Îsa birin ber Pîlatos.2Wan dest bi giliyê wî kir û gotin: «Me dît ku evê ha miletê me ji rê derdixe. Nahêle ku baca Qeyser bê dayîn û ji bo xwe dibêje ku ew Mesîh e, yanî padîşah e.»3Pîlatos jê pirsî û got: «Ma tu padîşahê Cihûyan î?» Îsa lê vegerand û got: «Wek ku te got.»4Pîlatos ji serekên kahînan re û ji elaleta milet re got: «Ez tu sedemê sûcdarkirina vî mirovî nabînim!»5Lê ew li ser ya xwe man û gotin: «Vî mirovî milet li seranserê Cihûstanê, ji Celîlê û heta vir bi hînkirina xwe rakiriye ser lingan.»Îsa li ber Hêrodês 6Gava Pîlatos ev bihîst, wî pirsî û got: «Ma ev mirov ji Celîlê ye?»7Gava ew hîn bû ku ew ji wê dera ku di bin hukumdariya Hêrodês* de ye, wî ew şand ba Hêrodês. Hêrodês bi xwe jî di wan rojan de li Orşelîmê bû.8Gava Hêrodês Îsa dît, ew gelek şa bû. Hê ji mêj ve wî dixwest ku wî bibîne, çimkî wî gelek tişt li ser Îsa bihîstibûn û hêvî dikir, ku Îsa li ber wî kerametekê bike.9Wî jî gelek pirs li ber Îsa danîn, lê Îsa qet bersîva wî neda.10Serekên kahînan û Şerîetzan li ser piyan rawestan û giliyê xwe li hember Îsa giran kirin.11Hêrodês û leşkerên wî jî ew kêm dîtin û tinazên xwe pê kirin. Wan cilekî spehî yê ku diçirise lê kir û careke din ew vegerandin ba Pîlatos.12Di wê rojê de Pîlatos û Hêrodês, yên ku beriya hingê dijminahî bi hev re dikirin, dostanî bi hev re danîn.Îsa Cezayê Mirinê Distîne 13Pîlatos gazî serekên kahînan, serweran û xelkê kir14û ji wan re got: «We ev mirovê ha anî ber min û we got ku ew gel ji rê derdixe. Min jî ew li ber we kişand pirsyariyê û min tu sûcê ku we dixistin stûyê wî, li ser wî nedîtin.15Hêrodês jî nedît. Ji ber vê yekê wî ew li me vegerand. Û binêrin, vî mirovî tiştek nekiriye ku bê kuştin.16-17 Loma ezê wî bidim ber qamçiyan û berdim.»[a] 18Lê koma elaletê bi dengekî kire qîrîn û got: «Vî ji ber çavê me rake, Barabas ji me re berde!»19Heçî Barabas bû, ew ji ber serhildaneke di bajêr de û ji ber mêrkujiyê ketibû zîndanê.20Pîlatos careke din bi wan re peyivî, çimkî wî dixwest Îsa berde.21Lê wan kir qîrîn û gotin: «Wî xaç bike, wî xaç bike!»22Hingê wî cara sisiyan ji wan re got: «Ka vî mirovî çi xerabî kiriye? Min tu sedemê kuştina wî nedîtiye. Loma ezê wî bidim ber qamçiyan û berdim.»23Lê dîsa ew li ser ya xwe diman û bi qîrîneke bilind dixwestin ku ew bê xaçkirin û dengê wan bi ser ket.24Pîlatos biryar da, ku daxwaza wan bê cih.25Wî ewê ku ji ber serhildan û mêrkujiyê girtî bû û wan berdana wî dixwest, ji zîndanê berda û Îsa bi hêviya daxwaza wan ve hişt.Xaçkirina Îsa 26Û gava ew dibirin, wan Şimûnê ku ji Kûrênê bû û ji zeviyê vedigeriya, girtin. Xaç danîn ser pişta wî ku ew wê li pey Îsa bibe.27Elaleteke mezin ji xelkê li pey Îsa diçû, di nav wan de pîrek jî hebûn ku li singê xwe dixistin û li ser Îsa digirîn.28Îsa li wan zivirî û got: «Ya keçên Orşelîmê, li ser min negirîn! Li ser xwe û zarokên xwe bigirîn!29Va ye, roj wê bên ku mirov wê bêjin: ‹Xwezî bi yên ku bê ber in û xwezî bi wan zikên ku zarok neanîne û bi wan çiçikên ku nemêjandine!›30Hingê mirov wê dest pê bikin û ji çiyan re bêjin:‹Çiyano, bi ser me de bikevin!Û ji giran re bêjin:Girno, me veşêrin!›[b] 31Eger weha bi dara ter bikin, ma halê dara hişk wê bibe çi?»32Û du mirovên din ên sûcdar jî dibirin, da ku ew jî bi Îsa re bên kuştin.33Û çaxê ew gihîştin wî cihê ku Qoq jê re digotin, wan ew û herdu sûcdar xaç kirin, yek li milê wî yê rastê û yê din li milê wî yê çepê.34Hingê Îsa got: «Ya Bavê* min, li wan bibihûre, çimkî ew nizanin ku ew çi dikin!» Wan jî pişk avêtin ser cilên wî û li xwe leva kirin.[c] 35Xelk jî li wê derê rawestabû û temaşe dikir. Serwerên Cihûyan jî henekên xwe bi Îsa dikirin û digotin: «Wî kesên din xilas kirin; eger ew Mesîhê bijartiyê Xwedê be, de bila xwe xilas bike!»36Leşkeran jî tinazên xwe pê dikirin, ew nêzîkî wî bûn û sihik* jê re anîn37û gotin: «Eger tu padîşahê Cihûyan bî, de xwe xilas bike!»38Û li ser depika ser serê wî  weha hatibû nivîsîn: EV PADÎŞAHÊ CIHÛYAN E.39Yekî ji wan sûcdarên daleqandî jî, Îsa şermezar kir û jê re got: «Ka, ma tu ne Mesîh î? De ka xwe û me xilas bike!»40Lê yê din lê hilat û got: «Ma tu ji Xwedê natirsî? Ma ne va ye, tu bi xwe jî di bin eynî cezayî de yî?41Hema heçî em in, ev heqê me ye, çimkî em bergîdana* wan tiştên xerab ên ku me kirine, distînin. Lê wî tiştekî nerast nekiriye!»42Û ji Îsa re got: «Ya Îsa, çaxê tu gihîştî Padîşahiya xwe, min bîne bîra xwe!»43Îsa jî lê vegerand û got: «Bi rastî ez ji te re dibêjim ku tê îro bi min re di bihiştê* de bî!»Mirina Îsa 44-45 Gava dibû nêzîkî saet diwanzdehê nîvro, rojê tarîtî girt û tarî heta saet sisiyan ket ser seranserê welêt û perda Perestgehê di nîvî re çiriya46û Îsa bi dengekî bilind kir qîrîn û got: «Ya Bavê min, ‹ez ruhê xwe didim destên te!›[d]  » Piştî ku wî ev gotina xwe got, wî ruhê xwe da.47Gava sersedê* leşkeran tiştê çêbûyî dît, wî pesnê Xwedê da û got: «Bi rastî ev mirovê ha, mirovekî rast bû.»48Ew hemû xelkê ku ji bo dîtina van tiştan civiyabû, gava dît ku çi dibû, li singê xwe xist û vegeriya.49Hemû nasên Îsa û ew jinên ku ji Celîlê li pey wî hatibûn, ji dûr ve rawestabûn û ev tiştên ha temaşe dikirin.Veşartina Îsa 50Îcar zilamek bi navê Ûsiv hebû; ew endamekî civîna* giregiran û mirovekî qenc û rast bû.51Ev mirov bi xwestin û kirina civîna giregiran razî nebûbû. Ew ji bajarekî Cihûyan, ji Arîmetyayê bû û li hêviya hatina Padîşahiya Xwedê bû.52Ew çû ba Pîlatos û cesedê Îsa jê xwest.53Gava cesed ji xaçê anî xwarê, wî ew di nav cawekî de pêça û ew xist goreke ku di latê de hatibû kolan. Hê kesek tê de nehatibû veşartin.54Ew roj roja* Amadekirinê bû û roja* Şemiyê dest pê dikir.55Ew jinên ku ji Celîlê bi Îsa re hatibûn, li pey Ûsiv çûn, wan gor û çawa cesedê Îsa tê de hat danîn, dîtin.56Hingê ew vegeriyan, wan rûn û giyayên bîhnxweş amade kirin. Û roja Şemiyê li gor Şerîetê* tu kar nekirin û bîhna xwe vedan.
a.  23:16-17 Di hin destnivîsaran de ev jî heye: «Heçî Pîlatos bû, diviya ew di her cejnê de yekî girtî ji wan re ji zîndanê berde.»
b.  23:30 Ji: Hoşêya 10:8
c.  23:34 Di hin destnivîsaran de ayeta 34 tune.
d.  23:46 Ji: Zebûr 31:5

Lûqa Beşê 22 Lûqa Beşê 24 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Lûqa » Beşê 24 Rabûna Îsa ya ji nav Miriyan 1Lê roja pêşî ya heftiyê, hê sibê zû, ew jin hatin ser gorê. Wan giyayên bîhnxweş ên ku amade kiribûn, bi xwe re anîn.2Wan dît ku kevirê ser gorê ji cihê xwe gindiriye,3lê gava ew çûn nav wê, wan cesedê Xudan Îsa nedît.4Gava ew ji ber vê yekê hê şaş diman, ji nişkê ve du zilamên ku şewq ji cilên wan diçû li ba wan rawestan.5Jinan ji tirsa serê xwe kirin ber xwe. Zilaman ji wan re got: «Çima hûn di nav miriyan de li yê sax digerin?6Ew ne li vê derê ye, ew rabûye. Bînin bîra xwe, çaxê ku ew hê li Celîlê bû, wî çi ji we re digot:7‹Divê Kurê Mirov bikeve nav destên gunehkaran, bê xaçkirin û roja sisiyan dîsa rabe.›»8Û jinan jî gotinên Îsa anîn bîra xwe.9Ew ji ser gorê vegeriyan û çûn, ji her yanzdeh şagirtan û ji hemûyên din re her tişt gotin.10Yên ku xeber ji Şandiyan* re anîn, ev in: Meryema* Mejdelanî, Yohana, Meryema* diya Aqûb û hinekên din ên ku bi wan re bûn.11Ev yek li ber çavên Şandiyan wek çîrokeke pûç xuya bû û wan ji jinan bawer nekir.12Lê Petrûs rabû ser xwe û bezî ser gorê. Gava wî xwe bi ser de xwar kir, wî ji kefenan pê ve tu tiştê din nedît. Ew çû mala xwe û li vî tiştê bûyî şaş dima.Li ser Riya Emwasê 13De îcar di wê rojê de dido ji wan diçûn gundekî ku navê wî Emwas bû. Ev gund bi qasî yanzdeh kîlometreyan ji Orşelîmê dûr bû.14Herdu ji xwe re li ser wan hemû tiştên bûyî dipeyivîn.15Îcar gava ew hê ji xwe re dipeyivîn û ji hev dipirsîn, Îsa bi xwe nêzîkî wan bû û bi wan re çû.16Lê çavên wan dihatin girtin, da ku ew wî nas nekin.17Îsa ji wan re got: «Ev çi gotin in ku hûn di rê de ji hev re dibêjin?» Ew  bi xemgînî rawestan18û yekî ji wan ku navê wî Klêpas bû, lê vegerand û got: «Ma tu yê bi tenê yî ku li Orşelîmê dimîne û nizane ku li wê derê di van rojan de çi çêbûye!»19Wî ji wan pirsî û got: «Çi çêbûye?» Û wan got: «Ew tiştên ku li ser Îsayê Nisretî yê ku pêxember bû û bi gotin û kirinê li ber Xwedê û li ber tevahiya gel hêzdar bû20û çawa serekên kahînan û mezinên me, ji bo ku cezayê mirinê bidinê, ew dan dest û wan ew xaç kir?21Lê me hêvî dikir, ku yê Îsraêl xilas bike, ew e. Ji bilî van hemûyan jî, va ye, îro roja sisiyan e ku ev tişt bûne.22Bi ser de çend jinên ji nav me em şaş kirin. Ew hê sibê zû li ser gorê bûn,23û cesedê wî tê de nedîtin. Ew vegeriyan û gotin ku milyaket li ber çavên wan xuyabûn û gotin ku ew dijî.24Li ser vê yekê hinek ji yên ku bi me re ne, çûn ser gorê û çawa ku jinan gotibû, wusa dîtin. Lê wan ew bi xwe nedît.»25Îsa ji wan re got: «Hey hûn bêhişno! Hûn ên ku bi derengî bi hemû gotinên pêxemberan bawerî tînin!26Ma nediviya ku Mesîh ev tişt bikişandana û bigihîşta berziya xwe?»27Îcar wî ji Mûsa* û hemû pêxemberan dest pê kir û ji wan re tiştên ku li ser wî di hemû Nivîsarên* Pîroz de hatibûn nivîsîn, şîrovekirin.28Gava ew nêzîkî wî gundê ku ew diçûnê, bûn, Îsa wek ku ewê hê wêvetir biçûya kir.29Lê wan li ber wî da û jê re gotin: «Li ba me bimîne, çimkî berêvar e û roj li ber ava ye!» Îsa bi wan re çû û derbasî hundir bû, da ku li ba wan bimîne.30Û gava ew bi wan re li ser sifrê rûnişt, wî rahişt nên, şikir kir, şikand û da wan.31Hingê çavên wan vebûn û wan ew nas kir. Lê ew ji ber çavên wan winda bû.32Wan ji hev re got: «Çaxê ku ew di rê de bi me re dipeyivî û Nivîsarên Pîroz ji me re şîrove dikirin, ma gotinên wî agir bi dilê me nedixistin?»33Û hema di wê saetê de herdu rabûn û vegeriyan Orşelîmê. Wan her yanzdeh şagirt û yên din ên bi wan re li hev civiyayî dîtin.34Wan ên din digotin: «Xudan bi rastî rabûye û xwe nîşanî Şimûn* daye.»35Wan herduyan jî got ku di rê de çi çêbû û gava ku Îsa nan şikand, wan çawa ew nas kir.Îsa Xwe Nîşanî Şagirtan Dide 36Hê ew wusa bi hev re dipeyivîn, Îsa bi xwe di nav wan de rawesta û got: «Silamet li ser we be!»37Lê ew bizdiyan û tirsiyan, wan guman kir ku ew ruhekî li ber çavên xwe dibînin.38Îsa ji wan re got: «Çima hûn şaş mane û dudilî ne?39Li dest û lingên min binêrin, ez bi xwe me. Destên xwe li bedena min bidin û bibînin; çimkî ruh bê goşt û hestî ye, lê wek ku hûn dibînin, ez bi goşt û hestî me!»40Û gava wî ev ji wan re got, wî dest û lingên xwe nîşanî wan dan.41Lê wan ji şabûnê hê bawer nekiribû û şaşmayî bûn. Îcar wî ji wan re got: «Ka tiştekî xwarinê li ba we heye?»42Wan jî perçek ji masiyekî biraştî dan wî.43Wî ew ji destê wan rahişt û li pêş wan xwar.44Hingê wî ji wan re got: «Ha ew gotinên min ên ku gava hê ez bi we re bûm, min ji we re gotibûn, ev in: Divê ew hemû tiştên ku di Şerîeta Mûsa, di Nivîsarên Pêxemberan û di Zebûran de li ser min hatine nivîsîn, bên cih.»45Hingê wî hişê wan vekir, da ku ew bikarin Nivîsarên* Pîroz fêm bikin.46Û wî ji wan re got: «Weha hatiye nivîsîn, Mesîh wê cefayê bikişîne û wê roja sisiyan ji nav miriyan rabe47û ji Orşelîmê bigire heta hemû miletên dinyayê, bi navê wî tobe û efûbûna gunehan, wê ji wan re bê danbihîstin.48Hûn şahidên van tiştan in49û va ye, ezê soza Bavê xwe bişînim ser we. Lê hûn li bajêr bimînin, heta ku hûn ji jor hêzê bistînin.»Hilkişîna Îsa nav Ezmanan 50Îcar wî ew derxistin û birin heta bi Beytanyayê û li wê derê wî destên xwe hildan û ew pîroz kirin.51Û wê gava ku wî ew pîroz dikirin, ew ji wan cuda bû, hat rakirin û hilkişiya nav ezmên.52Ew jî perizîn* wî û bi şahiyeke mezin vegeriyan Orşelîmê.53Û ew her dem di Perestgehê de bûn û pesnê Xwedê didan. 
Lûqa Beşê 23 Yûhenna Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 1 Di Destpêkê de Peyv Hebû 1Di destpêkê de Peyv* hebû. Peyv bi Xwedê re bû û Peyv bi xwe Xwedê bû.2Ew di destpêkê de bi Xwedê re bû.3Her tişt bi wî afirî û bêyî wî qet tu tişt neafirî.4Jiyan di wî de bû û jiyan ronahiya mirovan bû.5Ronahî di tariyê de şewq dide û tarî nikare wê binixême.6Mirovek ji aliyê Xwedê ve hatibû şandin ku navê wî Yûhenna* bû.7Ew ji bo şahidiyê hat. Ew hat ji bo ku şahidiya ronahiyê bike, da ku hemû bi rêberiya wî baweriyê* bînin.8Ew bi xwe ne ronahî bû, lê ew hat ku şahidiya ronahiyê bike.9Ronahiya rastîn, ewê ku hemû mirovan ronahî dike, dihat dinyayê.10Ew li dinyayê bû û dinya bi wî afirî. Lê dinyayê ew nas nekir.11Ew hat mala xwe, lê gelê wî ew qebûl nekir.12Lê hemûyên ku ew qebûl kirin û bawerî* bi navê wî anîn, wî desthilatî da wan ku bibin zarokên Xwedê.13Ew ne ji xwînê, ne ji xwestina bedenê û ne jî ji xwestina mirov çêbûn, lê ew ji Xwedê çêbûn.14Û Peyv* bû xwîn û goşt, bi kerem û rastiyê tije di nav me de konê* xwe danî. Me rûmeta wî, yanî rûmeta Kurê* yekta yê ku ji Bav* tê dît.15Yûhenna ji bo wî şahidî kir û bi dengekî bilind got: «Min gotibû: ‹Yê ku piştî min tê di ser min re ye, çimkî ew beriya min hebû.› Yê ku min li ser digot ev bû.»16Me hemûyan ji xezîna wî kerem li ser keremê stand.17Çimkî Şerîet* bi destê Mûsa* hat dayîn, kerem û rastî bi destê Îsa* Mesîh* hatin.18Tu caran, tu kesî Xwedê nedîtiye, lê Kurê yekta, Xwedayê ku li ber singê Bav* e, wî bi xwe ew da zanîn.Şahidiya Yûhennayê Imadkar 19Şahidiya Yûhenna ev e: Çaxê serekên Cihûyan ji Orşelîmê* hin ji kahîn* û ji Lêwiyan* şandin, da ku ji wî bipirsin: «Tu kî yî?»,20wî eşkere got, wî înkar nekir û got: «Ez ne Mesîh im.»21Wan jê pirsî: «Nexwe tu kî yî? Ma tu Êlyas* î?» Yûhenna got: «Na, ez ne ew im.» Ji pirsa «Ma tu ew pêxember* î?» re jî, wî got: «Na, ez ne ew im jî.»[a] 22Îcar wan jê re got: «Tu kî yî? Tu ji bo xwe çi dibêjî? Da ku em bersîvekê bidin wan ên ku em şandine.»23Wî got:«Ez ew deng im ku li çolê gazî dike:‹Riya Xudan* rast bikin!›[b] wek ku Îşaya* pêxember gotiye.»24Niha yên ku hatibûn şandin ji Fêrisiyan* bûn.25Wan jê pirsî: «Madem tu ne Mesîh, ne Êlyas û ne jî ew pêxember î, nexwe tu çima imad* dikî?»26Yûhenna bersîva wan da û got: «Ez bi avê imad dikim, lê yek di nav we de radiweste, hûn nizanin ew kî ye.27Yê ku piştî min tê ew e û ez ne hêja me ku benên çaroxa wî vekim.»28Ev tişt hemû li wî serê Urdunê, li Beytanyayê, li cihê ku Yûhenna lê imad dikir çêbûn.Berxê Xwedê 29Dotira rojê Yûhenna dît ku Îsa* ber bi wî ve tê. Û wî got: «Va ye! Berxê Xwedê yê ku gunehên dinyayê radike.30Ev ew kes e ku min ji bo wî gotibû: ‹Piştî min yek tê ku di ser min re ye, çimkî ew beriya min hebû.›31Min bi xwe nizanibû ew kî ye, lê ji bo ku ew ji Îsraêlê re bê diyarkirin, ez hatim ku bi avê imad bikim.»32Yûhenna şahidî kir û got: «Min dît ku Ruh ji ezmên wek kevokê hat xwar, li ser wî danî û ma.33Min bi xwe nizanibû ew kî ye, lê yê ku ez şandim da ku ez bi avê imad bikim, ji min re got: ‹Tu bibînî ku Ruh bê xwar û li ser kê deyne, yê ku bi Ruhê* Pîroz imad dike, ew e.›34Min jî dît û şahidî kir ku Kurê* Xwedê ev e.»Şagirtên Pêşî 35Dotira rojê dîsa Yûhenna bi du şagirtên* xwe re radiwesta.36Dema wî dît ku Îsa* derbas dibe, wî got: «Va ye, Berxê Xwedê!»37Du şagirtan gotina wî bihîst û li pey Îsa çûn.38Îsa li pişt xwe zivirî û dît ku ew li pey wî tên. Wî ji wan re got: «Hûn li çi digerin?» Wan jê re got: «Rebbî» – ku bê wergerandin: «Mamoste» – «tu li ku derê dimînî?»39Wî ji wan re got: «Werin, hûnê bibînin.» Îcar ew çûn û wan dît ku ew li ku derê dimîne û ew wê rojê li ba wî man. Wext piştî nîvro, saet li dora çaran bû.40Yek ji wan herdu kesên ku Yûhenna bihîstibûn û li pey Îsa çûbûn, Endrawisê birayê Şimûn-Petrûs bû.41Wî di cih de birayê xwe Şimûn dît û jê re got: «Me Mesîh* dît», ku bê wergerandin «Yê Rûnkirî» ye.42Wî ew anî ba Îsa. Îsa li Şimûn nêrî û got: «Tu Şimûnê* kurê Yûhenna yî. Wê bi navê Kîfas» – ku ‹Petrûs*› e û bi mana ‹lat› e – «gazî te bikin.»Îsa Gazî Filîpos û Natanyêl Dike 43Dotira rojê Îsa biryar da ku here herêma Celîlê*. Wî Filîpos dît û jê re got: «Li pey min were!»44Filîpos ji Beytsaydayê bû, ji wî bajarê ku Endrawis û Petrûs lê dijiyan.45Filîpos Natanyêl dît û jê re got: «Me Îsayê Kurê Ûsivê Nisretî dît, ku Mûsa di Şerîeta* xwe de û pêxemberan li ser nivîsîne.»46Natanyêl jê pirsî: «Ma ji Nisretê tiştekî qenc dikare derkeve?» Filîpos jê re got: «Were û bibîne!»47Gava Îsa dît ku Natanyêl ber bi wî ve tê, li ser wî got: «Va ye, Îsraêliyekî rastîn ê ku tu hîle li ba wî tune.»48Natanyêl jê pirsî: «Ma tu ji ku derê min nas dikî?» Îsa bersîva wî da: «Beriya ku Filîpos gazî te bike, gava ku tu hê li binê dara hêjîrê rûniştî bûyî, min tu dîtî.»49Natanyêl jê re got: «Mamoste, tu Kurê* Xwedê yî! Tu Padîşahê Îsraêlê yî!»50Îsa lê vegerand û got: «Ji ber ku min ji te re got: ‹Min tu li binê dara hêjîrê dîtî›, tu bawer* dikî? Tê tiştên ji vê mezintir bibînî.»51Û Îsa jê re got: «Bi rastî, bi rastî ez ji we re dibêjim, hûnê bibînin ku çawa ezman diqelişe û milyaketên Xwedê tên xwarê ser Kurê* Mirov û diçin jorê.»[c] 
a.  1:21 Melaxî 4:5; Dubarekirina Şerîetê 18:15, 18
b.  1:23 Ji: Îşaya 40:3
c.  1:51 Destpêkirin 28:12

Lûqa Beşê 24 Yûhenna Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 2 Dîlana li Gundê Qenaya Celîlê 1Piştî du rojan li bajarê Qenaya Celîlê* dîlanek hebû û diya Îsa jî li wê derê bû.2Îsa û şagirtên* xwe jî ji bo dîlanê hatibûn vexwendin.3Dema ku şerab ber xilasbûnê bû, diya Îsa jê re got: «Şeraba wan nema.»4Îsa lê vegerand û got: «Sitiyê, te çi ji min e? Hê saeta min nehatiye.»5Diya wî ji xizmetkaran re got: «Her çi ji we re bêje, bikin.»6Îcar li wê derê şeş kûpên kevirîn hebûn ku Cihûyan ji bo adetên xwe yên paqijkirinê bi kar dianîn. Her yekî ji wan di navbera du-sê denan* de av hildida.[a] 7Îsa ji wan re got: «Van kûpan bi avê tije bikin.» Û wan jî ew heta ber dev tije kirin.8Hingê wî ji wan re got: «Niha hinekê derxin û ji serekê ziyafetê re bibin.» Wan jî ew bir.9Gava ku serekê ziyafetê ji ava ku bûbû şerab vexwar, wî tê dernexist ku ew ji ku derê hatiye. Lê xizmetkarên ku av anîbûn, dizanibûn. Serekê ziyafetê gazî zavê kir10û jê re got: «Her kes pêşî şeraba qenc pêşkêş dike. Û çaxê ku yên vexwendî zêde vexwarin, ew a neqenc derdixe. Lê te şeraba qenc heta niha hilanî.»11Ev nîşana ku Îsa li Qenaya Celîlê çêkir a pêşî bû. Bi vî awayî wî rûmeta xwe da xuyakirin û şagirtên wî bawerî* pê anîn.12Piştî vê yekê, Îsa tevî diya xwe, birayên xwe û şagirtên xwe çû Kefernahûmê û ew gelek rojan li wê derê neman.Îsa Perestgehê Paqij Dike 13Cejna* Derbasbûnê ya Cihûyan nêzîk bû û Îsa hilkişiya Orşelîmê*.14Di Perestgehê* de wî ew kesên ku dewar, mî û kevok difirotin û serafkerên rûniştî dîtin.15Îcar wî ji benan qamçiyek çêkir, ew hemû û dewar û mî jî, ji Perestgehê derxistin; perên pereguhêran rijandin û maseyên wan gêr kirin.16Wî ji kevokfiroşan re got: «Van ji vê derê rakin! Êdî mala Bavê* min nekin bazargeh!»17Hat bîra şagirtên wî ku hatiye nivîsîn: «Xîretkêşiya ji bo mala te wê min bixwe.»[b] 18Li ser vê yekê Cihûyan jê pirsî: «Tê ji bo me çi nîşanê çêkî ku desthilatiya te heye, tu van dikî?»19Îsa bersîva wan da û got: «Vê Perestgehê hilweşînin, ezê di sê rojan de rakim.»20Li ser vê yekê Cihûyan jê re got: «Avakirina vê Perestgehê çil û şeş salan kişand. Ma tê wê di sê rojan de rakî?»21Lê Îsa li ser Perestgeha bedena xwe dipeyivî.22Piştre, dema ku ew ji nav miriyan rabû, hat bîra şagirtên wî ku Îsa ev yek gotiye û wan bi Nivîsara* Pîroz û gotinên Îsa bawer* kir.Zanîna Îsa ya li ser Mirovan 23Îcar dema ku Îsa di Cejna Derbasbûnê de li Orşelîmê bû, gelekan ew nîşanên ku wî dikirin dîtin û bawerî bi navê wî anîn.24Lê Îsa bawerî li wan nedianî. Çimkî wî bi xwe bi hemû mirovan dizanibû.25Hewcedariya wî bi şahidiya mirovan jî tunebû, çimkî wî dizanibû ku çi di dilê mirovan de ye.
a.  2:6 Dena Cihûyan a hingê nêzîkî 37 lître bû.
b.  2:17 Ji: Zebûr 69:9

Yûhenna Beşê 1 Yûhenna Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 3 Îsa û Nîkodêmos 1Bi navê Nîkodêmos mirovek ji Fêrisiyan* hebû ku serekekî Cihûyan bû.2Ev mirov bi şev hat ba Îsa û jê re got: «Mamoste, em dizanin ku tu mamosteyekî ji ba Xwedê hatiyî, çimkî ew nîşanên ku tu çêdikî, eger Xwedê ne pê re be, tu kes nikare bike.»3Îsa bersîva wî da û got: «Bi rastî, bi rastî ez ji te re dibêjim ku mirovek ji nû ve çênebe, ew nikare Padîşahiya* Xwedê bibîne.»4Nîkodêmos jê pirsî: «Ma mirovekî ku pîr be çawa dikare ji nû ve çêbe? Ma dikare careke din bikeve malzaroka diya xwe û çêbe?»5Îsa bersîva wî da: «Bi rastî, bi rastî ez ji te re dibêjim, heta ku mirov ji avê û ruh çênebe, nikare bikeve Padîşahiya Xwedê.6Yê ku ji bedenê çêdibe beden e, yê ku ji Ruh çêdibe ruh e.7Li peyva* ku min ji te re got: ‹Divê hûn ji nû ve çêbin›, şaş nemîne.8Ba li ku derê bixwaze lê dixe. Tu dengê wê dibihîzî, lê tu nizanî ku ew ji ku derê tê û bi ku derê ve diçe; her kesê ku ji Ruh çêdibe weha ye.»[a] 9Nîkodêmos jê re got: «Ev tişt çawa dikare çêbe?»10Îsa lê vegerand û got: «Tu mamosteyê Îsraêl î jî û tu van tiştan nizanî?11Bi rastî, bi rastî ez ji te re dibêjim, tiştê ku em dizanin, em dibêjin, tiştê ku me dîtiye em şahidiya wî dikin; lê hûn şahidiya me qebûl nakin.12Min tiştên li ser erdê ji we re got û hûn bawer nakin. Nexwe eger ez tiştên li ezmanan bêjim, hûnê çawa bawer bikin?13Ji bilî Kurê* Mirov ê ku ji ezmên hatiye, tu kes derneketiye ezmên.14Çawa ku Mûsa li çolê mar bilind kir, bi vî awayî divê Kurê Mirov jî bê bilindkirin,15da her kesê ku baweriyê bi wî bîne, jiyana wî ya herheyî hebe.»16Çimkî Xwedê wusa ji dinyayê hez kir ku Kurê xwe yê yekta da, da her kesê ku baweriyê bi wî bîne helak nebe, lê jiyana wî ya herheyî hebe.17Xwedê Kurê xwe neşand ku dinyayê sûcdar derxe, lê ew şand ku dinya bi wî xilas bibe.18Yê ku baweriyê bi wî tîne, sûcdar nayê derxistin; lê yê ku baweriyê nayne, ji xwe sûcdar bûye, çimkî wî bawerî bi navê Kurê* Xwedê yê yekta neaniye.19Dîwanbûn* bi vî awayî ye: Ronahî hat dinyayê, lê mirovan ji ronahiyê bêtir ji tariyê hez kir, çimkî kirinên wan xerab bûn.20Her kesê ku xerabiyê dike, kîna wî ji ronahiyê heye; ew ber bi ronahiyê ve nayê, da ku kirinên wî xuya nebin.21Lê yê ku rastiyê dike, tê ber ronahiyê, da kifş bibe ku kirinên wî ji Xwedê ne.Îsa û Yûhennayê Imadkar 22Piştî vê yekê Îsa û şagirtên xwe çûn herêma Cihûstanê*. Îsa li wê derê bi wan re dima û imad* dikir.23Yûhenna bi xwe jî li Eynona nêzîkî Salîmê imad dikir, çimkî li wê derê pirr av hebû. Mirov dihatin wê derê û imad dibûn.24– Hingê hê Yûhenna neavêtibûn zîndanê. –25Îcar di navbera şagirtên Yûhenna û Cihûyekî de, li ser pirsa adetên paqijiyê munaqeşeyek derket.26Îcar ew hatin ba Yûhenna û jê re gotin: «Mamoste, ew kesê ku li wî aliyê Çemê Urdunê bi te re bû û te jê re şahidî kir, va ye, ew bi xwe imad dike û hemû kes diçin ba wî.»27Yûhenna bersîv da û got: «Eger ji yekî re ji ezmên neyê dayîn, ew nikare tiştekî bistîne.28Hûn bi xwe ji min re şahid in ku min gotiye: ‹Ez ne Mesîh im, lê ez di pêşiya wî de hatime şandin.›29Bûk ji bo kê be zava ew e. Lê destbirayê zavê yê ku rawestayî ye û dengê zavê dibihîze, bi dengê wî gelek şa dibe. Îcar ev şabûna min niha temam bûye.30Ji wî re mezinbûn, ji min re biçûkbûn divê.Yê ku ji Ezmanan Tê 31«Yê ku ji jorê hatiye di ser hemûyan re ye. Yê ku ji erdê ye, ji erdê dipeyive; lê yê ku ji ezmên hatiye, di ser hemûyan re ye.32Wî çi dîtibe û çi bihîstibe şahidiya wan dike, lê tu kes şahidiya wî qebûl nake.33Yê ku şahidiya wî qebûl dike, mor dike ku Xwedê rast e.34Yê ku Xwedê ew şandiye, ew bi gotina Xwedê dipeyive, çimkî Xwedê Ruh bêsînor dide wî.35Bav* ji Kur hez dike û her tişt daye destê wî.36Yê ku baweriyê bi Kur tîne, jiyana wî ya herheyî heye. Yê ku bi ya Kur nake, jiyanê nabîne, lê xezeba Xwedê li ser wî dimîne.»
a.  3:8 Bi zimanê Yewnanî peyva ji bo «Ruh» û ji bo «bayê» yek e.

Yûhenna Beşê 2 Yûhenna Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 4 Ava Jiyana Herheyî û Perizîna bi Ruh û Rastiyê 1Dema Îsa hîn bû ku Fêrisiyan* bihîstiye, wî ji Yûhenna bêtir şagirt civandine û bi avê imad dike2– lê belê ne Îsa bi xwe, bi tenê şagirtên wî imad dikirin –3ew ji Cihûstanê* derket û dîsa çû Celîlê*.4Di dema rêwîtiyê de diviya ku ew di Sameryayê* re derbas bibe.5Ew hat bajarekî Sameryayê ku navê wî Sûxar bû. Ev der nêzîkî wê zeviyê bû ku Aqûb* dabû kurê xwe Ûsiv.6Bîra Aqûb li wê derê bû. Îsa wusa ji rêwîtiyê westayî li kêleka bîrê rûnişt. Wext nîvro bû.7Jineke Samerî* hat ku avê bikişîne. Îsa ji wê re got: «Avê bide min ez vexwim.»8Şagirtên wî jî çûbûn bajêr ku tiştên xwarinê bikirrin.9Jinika Samerî jê re got: «Çawa dibe ku tu ji min avê dixwazî? Tu Cihû yî û ez jî jinikeke Samerî me.» – Tu têkiliya Cihûyan bi Sameriyan re tune. –10Îsa bersîva wê da û got: «Eger te bi dayîna Xwedê û yê ku ji te re dibêje: ‹Avê bide min ez vexwim› bizaniya, teyê jê bixwesta û wiyê ava jiyanê bida te.»11Jinikê jê re got: «Ezxadim, tiştekî te yê ku tu pê avê bikişînî tune û bîr jî kûr e! Tê ava jiyanê ji ku derê bînî?12Ma tu ji bavê me Aqûb mezintir î, ku ev bîr daye me? Wî bi xwe, zarokên wî û pez û dewarên wî av jê vexwarine.»13Îsa bersîv da û jê re got: «Her kesê ku ji vê avê vexwe, wê dîsa tî bibe.14Lê kî ji ava ku ez bidimê vexwe, tu caran tî nabe. Belê ew ava ku ezê bidim wî, wê di dilê wî de ji bo jiyana herheyî bibe kaniyeke ava ku diherike.»15Jinikê jê re got: «Ezxadim, vê avê bide min ku êdî ez tî nebim û neyêm ji vir avê nekişînim.»16Îsa lê vegerand û jê re got: «Here gazî mêrê xwe bike û were vir.»17Jinikê bersîva wî da û got: «Mêrê min tune.» Îsa jê re got: «Te rast got ku mêrê te tune,18çimkî pênc mêrên te hebûn û yê ku niha tu pê re yî, ne mêrê te ye. Te ev rast got.»19Jinikê jê re got: «Ezxadim, ez dibînim ku tu pêxemberek î.20Bav û kalên me li vî çiyayî perizîn*, lê hûn dibêjin cihê ku divê mirov lê biperize li Orşelîmê ye.»21Îsa jê re got: «Sitiyê, ji min bawer bike, wext tê, ku hûnê ne li vî çiyayî û ne jî li Orşelîmê biperizin Bav*.22Hûn diperizin wî yê ku hûn nas nakin, lê em diperizin wî yê ku em nas dikin, çimkî xilasî ji Cihûyan tê.23Lê belê wext tê û niha ye: Yên ku bi rastî diperizin, ewê bi ruh û bi rastiyê biperizin Bav. Çimkî yên ku Bav li wan digere ew in ku bi vî awayî diperizin wî.24Xwedê ruh e û yên ku diperizin wî, divê bi ruh û bi rastiyê biperizin wî.»25Jinikê jê re got: «Ez dizanim ku Mesîh» – yê ku jê re ‹Yê Bijartî› dibêjin – «wê bê û gava ku ew bê, ewê her tiştî nîşanî me bide.»26Îsa jê re got: «Ez ê ku bi te re dipeyivim, ez ew im.»27Li ser vê yekê şagirtên Îsa hatin. Ew gelek şaş man ku ew bi jinekê re dipeyive, lê kesî negot: «Tu çi dixwazî?» an «Çima tu bi wê re dipeyivî?»28Îcar jinikê cerê xwe hişt, çû bajêr û ji xelkê re got:29«Werin, wî mirovî bibînin, ku hemû tiştên ku min berê kiribûn ji min re gotin. Gelo Mesîh ev e?»30Xelk ji bajêr derketin û ber bi Îsa ve dihatin.31Di vê navê de şagirtên wî jê lava dikirin û digotin: «Mamoste, tiştekî bixwe!»32Lê Îsa ji wan re got: «Xwarineke min a ku hûn pê nizanin heye.»33Şagirtan ji hevdû pirsî: «Gelo kesekî jê re xwarin aniye?»34Îsa ji wan re got: «Xwarina min ew e, ku ez daxwaza wî yê ku ez şandime bikim û karên wî pêk bînim.35Ma hûn bi xwe nabêjin: ‹Hê ji dema dirûnê re çar meh hene›. Va ye, ez ji we re dibêjim, çavên xwe hildin û li zeviyên ku zer bûne, ji dirûtinê re amade ne binêrin.36Yê ku didirû heqê xwe distîne û ji bo jiyana herheyî ber dicivîne, da hem ê ku diçîne û hem ê ku didirû bi hev re dilgeş bibin.37Çimkî li vir peyva* ‹Yek diçîne û yek didirû› rast e:38Min hûn şandin, da ku hûn zeviya ku hûn di ber de nexebitîne bidirûn; hinekên din di ber de xebitîn û hûn li ser xebata wan rûniştin.»Xelkê Sameryayê Baweriyê bi Îsa Tînin 39Gelek Sameriyên ku ji wî bajarî bûn, li ser şahidiya jinikê ya ku digot: «Hemû tiştên ku min berê kiribûn wî ji min re gotin», bawerî bi Îsa anîn.40Îcar dema ku Samerî hatin ba wî, jê lava kirin ku ew li ba wan bimîne. Ew jî du rojan li wê derê ma.41Gelekên din jî li ser gotina wî bawerî anîn42û wan ji jinikê re got: «Êdî bawerkirina me ne li ser gotina te ye, çimkî me bi xwe bihîst û em dizanin ku bi rastî jî Xilaskarê dinyayê ev e.»Îsa Kurê Karmendekî Qenc Dike 43Piştî van herdu rojan Îsa ji wir çû Celîlê.44Îsa bi xwe bûbû şahid ku siyaneta* pêxemberekî li welatê wî tune.45Îcar dema ku ew hat Celîlê, Celîliyan ji dil ew qebûl kir. Çimkî ew bi xwe jî li Orşelîmê beşdarî Cejna* Derbasbûnê bûbûn û tiştên ku wî kiribûn, dîtibûn.46Ew dîsa hat Qenaya Celîlê ku wî lê av kiribû şerab. Li wir karmendekî padîşah hebû ku kurê wî li Kefernahûmê nexweş bû.47Dema wî bihîst ku Îsa ji Cihûstanê hatiye Celîlê, ew hat ba Îsa û jê lava kir ku kurê wî qenc bike; çimkî ew li ber mirinê bû.48Îsa ji wî re got: «Heta ku hûn nîşan û karên mezin nebînin, hûn qet bawer nakin.»49Karmendê padîşah jê re got: «Ezbenî, beriya ku kurikê min bimire, xwe bigihîne ser.»50Îsa lê vegerand û got: «Here, kurê te dijî.» Mirov bi peyva* ku Îsa jê re gotibû bawer kir û çû.51Hê ew negihîştibû jêr, xulamên wî hatin pêşiya wî û jê re gotin: «Kurê te dijî.»52Îcar wî ji xulamên xwe pirsî, ka kurê wî di kîjan saetê de ber bi qencbûnê ve çûye. Wan jê re got: «Duh piştî nîvro saet di yekê de, tayê ew berda.»53Hingê bavê kurik fêm kir ku tam di wê saetê de Îsa jê re gotibû: «Kurê te dijî.» Îcar wî û tevahiya maliyên wî bawerî anîn.54Ev nîşana diduyan bû ku çaxê Îsa ji Cihûstanê hatibû Celîlê çêkir.
Yûhenna Beşê 3 Yûhenna Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 5 Nexweşê Sî û Heşt Salan Qenc Dibe 1Piştî vê yekê cejneke Cihûyan hat û Îsa hilkişiya Orşelîmê.2Li Orşelîmê, li ber Dergehê Miyê hewzeke bi pênc eywanan hebû. Bi Îbranî* jê re ‹Beythasta› dibêjin.3-4 Di wan eywanan de komeke mezin a nexweşan: Kor, şil û şeht* û felcî vedizeliyan. Ew li benda çeliqandina avê diman.[a] 5Mirovek li wê derê hebû ku ji sî û heşt salan ve nexweş bû.6Îsa ew vezelandî dît û dizanibû ku ji demeke dirêj ve ye ku ew nexweş e. Wî jê re got: «Ma tu dixwazî sax bibî?»7Mirovê nexweş lê vegerand û got: «Ezbenî, kesekî min ê ku gava av diçeliqe min bixe hewzê tune. Dema ku ez dikim xwe bavêjimê, yekî din beriya min xwe davêjê.»8Îsa jê re got: «Rabe, doşeka xwe rake û rêve here.»9Di cih de mirov sax bû, doşeka xwe rakir û rêve çû.Îcar ew roj Şemî bû10û serekên Cihûyan ji wî mirovê ku qenc bûbû re gotin: «Îro Şemî ye! Nabe ku tu doşeka xwe rakî.»11Wî bersîva wan da: «Wî mirovê ku ez sax kirim ji min re got: ‹Doşeka xwe rake û rêve here.›»12Wan jê pirsî: «Ew kî ye ku ji te re got: ‹Doşeka xwe rake û rêve here›?»13Lê mirovê ku hatibû qenckirin, nizanibû ew kî ye, çimkî li wir gelek mirov civiyabûn û Îsa jî di nav wan de xwe windakiribû.14Piştî vê yekê Îsa ew li Perestgehê* dît û jê re got: «Binêre, tu sax bûyî! Êdî gunehan neke, da ku tiştekî hê xerabtir neyê serê te.»15Mirov çû ji serekên Cihûyan re got yê ku ew sax kiriye Îsa ye.16Ji bo vê yekê êdî wan tengahî dida Îsa, çimkî wî ev kar di roja* Şemiyê de dikirin.17Hingê Îsa bersîva wan da: «Bavê* min heta bi îro jî dixebite, ez jî dixebitim.»18Ji bo vê yekê serekên Cihûyan hê bêtir xebitîn ku wî bikujin. Çimkî wî ne bi tenê roja Şemiyê şikandibû, lê wî gotibû: «Xwedê bavê min  bi xwe ye» û xwe bi Xwedê re yek girtibû.Xwedê Desthilatî Daye Kur 19Loma Îsa ji wan re got: «Bi rastî, bi rastî ez ji we re dibêjim, Kur nikare tiştekî ji ber xwe bike, lê tenê tiştên ku ew dibîne Bav dike, ew jî wan dike. Bav çi bike, Kur jî wusa dike.20Çimkî Bav ji Kur hez dike û hemû tiştên ku dike nîşanî wî dide. Ewê tiştên hê mezintir nîşanî wî bide wusa ku hûn lê şaş bimînin.21Erê, ka çawa Bav dikare miriyan rake û jiyanê bide wan, herweha Kur jî dikare, wan ên ku ew dixwaze, bide jiyan.22Bav dîwana* tu kesî nake, lê hemû desthilatiya dîwankirinê daye Kur,23da ku çawa hemû ji Bav re hurmetê dikin, wusa ji Kur re jî hurmetê bikin. Yê ku ji Kur re hurmetê neke, ji Bavê ku ew şandiye re jî hurmetê nake.24«Bi rastî, bi rastî ez ji we re dibêjim, yê ku guhê xwe dide gotinên min û ji yê ku ez şandime bawer dike, jiyana wî ya herheyî heye; ew nayê dîwankirin, lê ew ji mirinê gihîştiye jiyanê.25Bi rastî, bi rastî ez ji we re dibêjim, wext tê û niha ye: Mirî wê dengê Kurê* Xwedê bibihîzin û yên ku bibihîzin wê bijîn.26Çimkî çawa ku Bav serkaniya jiyanê ye, bi vî awayî wî kir ku Kur jî serkaniya jiyanê be.27Wî desthilatiya dîwankirinê jî da wî. Çimkî ew Kurê* Mirov e.28Li vê yekê şaş nemînin, çimkî ew wext tê ku hemû kesên di goran de wê dengê wî bibihîzin29û derkevin. Yên ku qencî kirine, wê ji bo jiyanê, yên ku xerabî kirine, wê ji bo dîwanbûnê rabin.30«Ez nikarim tiştekî ji ber xwe bikim; wek ku ez dibihîzim ez dadbar dikim. Dadbarkirina min rast e, çimkî ez ne li daxwaza xwe, lê li daxwaza yê ku ez şandime digerim.Şahidiya ji bo Îsa 31«Eger ez ji bo xwe şahidiyê bikim, şahidiya min ne rast e.32Lê yekî din heye ku ji bo min şahidiyê dike û ez dizanim ew şahidiya ku ew ji bo min dike rast e.33We mirov şandin ba Yûhenna û wî şahidiya rastiyê kir.34Lê ez şahidiya ku ji mirov tê naxwazim, lê belê ji bo ku hûn xilas bibin ez van dibêjim.35Yûhenna çirayeke pêketî û ronahîdar bû. We jî xwest ku hûn ji bo demekê bi vê ronahiya wî dilşa bibin.36Lê şahidiya min di ser şahidiya Yûhenna re ye. Ew karên ku Bav spartine min da ku ez pêk bînim, ew karên ku ez dikim, ji bo min şahid in ku Bav ez şandime.37Û Bavê ku ez şandime bi xwe jî ji bo min şahidî kiriye. We tu caran ne dengê wî bihîstiye û ne jî rûyê wî dîtiye.38Û peyva* wî di dilê we de namîne, çimkî hûn ji yê ku wî şandiye bawer nakin.39Hûn li Nivîsarên Pîroz dikolin, çimkî li gor bîr û baweriya we jiyana we ya herheyî di wan de ye û yên ku şahidiya min dikin jî ew in.40Lê hûn naxwazin bên ba min, da ku jiyana we hebe.41«Ez rûmeta ku ji mirov tê naxwazim.42Lê ez bi we dizanim, ez dizanim ku di dilê we de hezkirina Xwedê tune.43Ez bi navê Bavê xwe hatim û hûn min qebûl nakin; eger yekî din bi navê xwe bê, hûnê wî qebûl bikin.44Hûn ên ku rûmetê didin hev û li rûmeta ku ji Xwedayê bi tenê tê nagerin, hûn çawa dikarin bawer bikin?45Nefikirin ku ezê we li ber Bav sûcdar bikim; yê ku we sûcdar dike Mûsa ye, ewê ku we hêviya xwe bi wî ve girêdaye.46Eger we ji Mûsa bawer bikira, weyê ji min jî bawer bikira, çimkî wî li ser min nivîsiye.47Lê eger hûn bi nivîsînên wî bawer nakin, hûnê çawa bi gotinên min bawer bikin?»
a.  5:4 Di hin destnivîsaran de ev jî heye: «Çimkî dem bi dem milyaketekî Xudan* diket avê û ew diçeliqand. Piştî çeliqandinê, kesê ku berî hemûyan biketa avê, ew ji nexweşiya xwe sax dibû.»

Yûhenna Beşê 4 Yûhenna Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 6 Îsa Pênc Hezar Mirovan Têr Dike 1Piştî vê yekê Îsa derbasî aliyê din ê Gola Celîlê bû ku jê re Teberiya digotin.2Elaleteke* mezin dabû pey wî, çimkî wan ew nîşan û keramet dîtibûn, yên ku wî ji bo nexweşan çêkiribûn.3Îsa derket serê çiyê û li wê derê bi şagirtên xwe ve rûnişt.4Cejna Cihûyan a Derbasbûnê nêzîk bû.5Gava Îsa çavên xwe hildan, wî dît ku elaleteke* mezin ber bi wî ve tê. Îsa ji Filîpos re got: «Emê nên ji ku derê bikirrin, ji bo ku ev mirov bixwin?»6Wî ev ji bo ku Filîpos biceribîne got, çimkî wî dizanibû ku ewê çi bike.7Filîpos bersîva wî da: «Ji bo ku ji her yekî re pariyek bikeve bi du sed zîvî* jî nan têra wan nake!»8Yek ji şagirtan, birayê Şimûn-Petrûs, Endrawis ji wî re got:9«Li vir lawikek heye ku pênc nanên wî yên cehî û du masiyên wî hene, lê ji bo evqas mirov ev çi ye!»10Îsa got: «Mirovan li erdê bidin rûniştin.» Li wir gelek giya hebû û ew rûniştin. Hejmara mêran li dora pênc hezar kes bû.11Hingê Îsa nan hildan, piştî ku şikir kir, ew li kesên rûniştî belav kirin. Bi vî awayî bi qasî ku wan xwest, wî masî jî dan wan.12Û piştî ku têr xwarin, wî ji şagirtên xwe re got: «Wan pariyên ku mane bidin hev, bila tiştek ziyan nebe.»13Şagirtan jî ew berhev kirin û ji ber wan ên ku pênc nanên cehî xwaribûn, diwanzdeh selik ji pariyan tije kirin.14Dema ku van mirovan ev nîşana ku Îsa çêkir dîtin, wan got: «Bi rastî jî ew pêxemberê ku wê bihata dinyayê, ev e!»15Îcar Îsa têgihîşt ku ewê bên û ji bo ku wî bikin padîşah bi zorê bibin; dîsa ew bi serê xwe hilkişiya çiyê.Îsa li ser Avê Rêve Diçe 16Dema ku bû êvar, şagirtên wî daketin jêr û çûn golê.17Ew li qeyikekê siwar bûn û ji bo ku derbasî Kefernahûma aliyê din ê golê bibin, ketin rê. Êdî tarî ketibû erdê û hê jî Îsa nehatibû ba wan.18Golê ji ber bagereke xurt pêl dida.19Dema ku ew bi qasî pênc-şeş kîlometreyan pêşve çûn, wan dît ku Îsa li ser golê rêve diçe û ber bi qeyikê ve tê. Ew tirsiyan,20lê Îsa ji wan re got: «Netirsin, ez im!»21Îcar wan xwest ku wî bixin qeyikê. Qeyik di cih de gihîşt wî aliyê ku wan dixwest herinê.Mirov li Îsa Digerin 22Dotira rojê, elaleta* ku li aliyê din ê golê mabû, fêm kirin ku şeva din ji qeyikekê pê ve li wê derê nebû û Îsa bi şagirtên xwe ve li qeyikê siwar nebûbû, lê şagirtên wî bi serê xwe çûbûn.23Ji aliyê din ve, qeyikên ku ji Teberiyayê hatibûn, gihîştibûn nêzîkî wê dera ku piştî şikirkirina Xudan*, lê nan hatibû xwarin.24Gava elaletê dît ku ne Îsa û ne jî şagirtên wî li wê derê ne, ew bi xwe li qeyikan siwar bûn û ji bo ku li Îsa bigerin çûn Kefernahûmê.Nanê Jiyana Herheyî 25Gava ku wan Îsa li aliyê din ê golê dît, wan jê re got: «Mamoste, tu kengê hatî vê derê?»26Îsa bersîva wan da: «Bi rastî, bi rastî ez ji we re dibêjim, ne ji ber ku we nîşan dîtine, lê ji ber ku we ji nên xwar û hûn têr bûn, hûn li min digerin.27Ji bo xwarina pûç nexebitin, lê ji bo xwarina ku ji bo jiyana herheyî dimîne bixebitin; wê xwarinê Kurê* Mirov wê bide we; çimkî Bav Xwedê mora xwe li wî xistiye.»28Û wan jê pirsî: «Divê em çi bikin, ji bo ku em karên Xwedê bikin?»29Îsa bersîva wan da: «Karê Xwedê ev e ku hûn baweriyê bi wî kesê ku wî şandiye bînin.»30Li ser vê yekê wan jê re got: «Îcar tê çi nîşanê çêkî, da ku em bibînin û ji te bawer bikin? Tê çi karî bikî?31Bav û kalên me li çolê Manna* xwarin. Çawa ku hatiye nivîsîn: ‹Wî ji bo xwarina wan, ji ezmên nan da.›[a]  »32Îsa ji wan re got: «Bi rastî, bi rastî ez ji we re dibêjim, ew ne Mûsa bû ku ji ezmên nan da we, lê Bavê min e ku nanê rastîn ji ezmên dide we.33Çimkî nanê Xwedê ew e ku ji ezmên tê xwarê û jiyanê dide dinyayê.»34Wan jê re got: «Ezbenî, hergav vî nanî bide me.»35Îsa ji wan re got: «Nanê jiyanê ez im. Yê ku bê ba min, qet birçî nabe û yê ku baweriyê bi min bîne, tu caran tî nabe.36Lê wek ku min ji we re got, we ez dîtim, lê hê hûn bawer nakin.37Hemû yên ku Bav dide min, wê bên ba min û yê ku bê ba min, ez wî qet nazivirînim.38Çimkî ez ji ezmên hatim xwarê, ne ji bo ku ez daxwaza xwe bikim, lê ji bo ku ez daxwaza yê ku ez şandime bikim.39Daxwaza yê ku ez şandim ev e, ku ez ji hemûyên ku wî dane min yekî winda nekim, lê di Roja Dawî de wî rakim.40Erê, daxwaza Bavê min ev e, ku her kesê Kur bibîne û baweriyê bi wî bîne, jiyana wî ya herheyî hebe. Û di Roja Dawî de ezê wî rakim.»41Îcar Cihûyan li pey wî kirin pitepit, çimkî wî got: «Nanê ku ji ezmên hatiye xwarê ez im.»42Wan got: «Ma ev ne Îsayê kurê Ûsiv e ku em diya wî û bavê wî nas dikin? Ma çawa dibe ku ew niha dibêje: ‹Ez ji ezmên hatime xwarê›?»43Îsa bersîv da û ji wan re got: «Di nav xwe de nekin pitepit.44Tu kes nikare bê ba min, heta Bavê ku ez şandime wî ber bi min ve nekişîne. Û di Roja Dawî de ezê wî rakim.45Di nivîsarên pêxemberan de hatiye nivîsîn: ‹Hemû wê ji aliyê Xwedê ve hînkirî bin.›[b]  Her kesê ku ji Bav dibihîze û hîn dibe, tê ba min.46Ev nayê wê manê ku kesekî Bav dîtiyê. Bi tenê yê ku ji Xwedê ye, wî Bav dîtiye.47Bi rastî, bi rastî ez ji we re dibêjim, yê ku baweriyê tîne jiyana wî ya herheyî heye.48Nanê jiyanê ez im.49Bav û kalên we li çolê Manna* xwarin, lê ew mirin.50Ew nanê ku ji ezmên hatiye xwarê, da her kesê ku jê bixwe nemire, ev e.51Ew nanê jîndar ê ku ji ezmên hatiye xwarê ez im. Eger yek ji vî nanî bixwe, wê her û her bijî û nanê ku ezê ji bo jiyana dinyayê bidim, bedena min e.»52Li ser vê yekê Cihûyan di nav xwe de devjenî kirin û gotin: «Ev mirov çawa dikare bedena xwe bide me ku em bixwin?»53Îcar Îsa ji wan re got: «Bi rastî, bi rastî ez ji we re dibêjim, heta ku hûn bedena Kurê Mirov nexwin û xwîna wî venexwin, jiyana we wê nebe.54Yê ku bedena min dixwe û xwîna min vedixwe, jiyana wî ya herheyî heye û di Roja Dawî de ezê wî rakim.55Çimkî bedena min xwarina rastîn, xwîna min jî vexwarina rastîn e.56Yê ku bedena min dixwe û xwîna min vedixwe, bi min re dimîne û ez jî bi wî re dimînim.57Çawa Bavê ku serkaniya jiyanê ye ez şandime û ez bi saya Bav dijîm, bi vî awayî yê ku min bixwe, wê bi saya min bijî.58Nanê ku ji ezmên hatiye xwarê ev e. Ne wek Mannayê* ku bav û kalan xwar û mirin.Yê ku vî nanî bixwe, wê her û her bijî.»59Îsa ev peyv, dema ku li Kefernahûmê hîn dikir, di kinîştê* de gotin.Peyvên Jiyana Herheyî 60Gelek ji şagirtên wî, dema ku ev peyv bihîstin, gotin: «Ev peyv gelek dijwar e! Kî dikare guh bide wê?»61Lê Îsa dizanibû ku şagirt li ser vê yekê pitepitê dikin, wî ji wan re got: «Ma dilê we bi vê yekê dimîne?62Nexwe eger hûn bibînin ku Kurê Mirov derdikeve cihê ku berê lê bû, wê çawa be…?63Yê ku jiyanê dide Ruh e; beden qet bi kêrî tiştekî nayê. Peyvên ku min ji we re gotine, ruh û jiyan in.64Lê yên ku di nav we de baweriyê naynin hene.» Çimkî Îsa ji destpêkê ve dizanibû ku kê bawerî neaniye û kî wê wî bide dest.65Û wî got: «Ji ber vê yekê min ji we re got heta ku ji aliyê Bav ve neyê dayîn, tu kes nikare bê ba min.»66Ji ber vê yekê, ji şagirtên wî gelek kes zivirîn û êdî bi wî re nedigeriyan.67Îcar Îsa ji diwanzdehan pirsî: «Ma hûn jî dixwazin ku herin?»68Şimûn-Petrûs bersîva wî da: «Ya Xudan, emê herin ba kê? Gotinên jiyana herheyî bi te re ne.69Û me jî bawerî aniye û em dizanin ku Pîrozê* Xwedê tu yî.»70Îsa li wan vegerand û got: «Ma min hûn her diwanzdeh nebijartin? Lê belê yek ji we yek Îblîs e.»71Wî li ser Cihûdayê* kurê Şimûnê Îsxeryotî digot. Bi ser ku ew yek ji diwanzdehan jî bû, yê ku wê Îsa bida dest, ew bû.
a.  6:31 Ji: Derketin 16:4; Zebûr 78:24
b.  6:45 Ji: Îşaya 54:13

Yûhenna Beşê 5 Yûhenna Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 7 Îsa û Birayên Xwe 1Piştî vê yekê Îsa li Celîlê digeriya. Wî nedixwest ku di Cihûstanê de bigere, çimkî serekên Cihûyan li kuştina wî digeriyan.2Gava Cejna* Holikçêkirinê ya Cihûyan nêzîk bû,3birayên wî jê re gotin: «Ji vir derkeve û here Cihûstanê, da ku şagirtên te karên ku tu dikî bibînin.4Çimkî mirovê ku dixwaze bi eşkereyî xwe bide naskirin, kirinên xwe venaşêre. Madem ku tu van karan dikî, xwe nîşanî dinyayê bide.»5Çimkî birayên wî jî bawerî pê nedianîn.6Îsa ji wan re got: «Wextê min hê nehatiye, lê ji bo we wext herdem rast e.7Dinya nikare ji we nefret bike, lê ji min nefret dike, çimkî ez şahidiyê dikim ku kirinên dinyayê xerab in.8Hûn bi xwe herin vê cejnê, lê ez nayêmê. Çimkî hê wextê min bi tevahî nehatiye.»9Ew weha peyivî û li Celîlê ma.Îsa Beşdarî Cejnê Dibe 10Lê piştî ku birayên wî çûn cejnê, ew jî rabû çû, lê belê ne bi eşkereyî, ji dizî ve.11Di vê navê de Cihû di cejnê de lê digeriyan û digotin: «Ew li ku derê ye?»12Di nav elaletê de li ser wî gelek tişt dihatin gotin. Hinekan digot: «Ew mirovekî qenc e», hinekan jî digot: «Na, ew xelkê dixapîne.»13Lê ji tirsa serekên Cihûyan, kesî nediwêrî bi eşkereyî li ser wî bipeyive.14Îcar di nîvê cejnê de Îsa derket Perestgehê* û dest bi hînkirinê kir.15Cihû lê şaş mabûn û digotin: «Ev mirovê ku li ser nivîsaran nehatiye hînkirin, çawa evqas bi wan dizane?»16Îsa bersîva wan da û got: «Hînkirina min ne ji min, lê ji yê ku ez şandime tê.17Eger mirovek bixwaze ku daxwaza Xwedê bike, wê bizane ku hînkirina min ji Xwedê ye, an ez ji ber xwe dibêjim.18Yê ku ji ber xwe dipeyive, li rûmeta xwe digere; lê yê ku li rûmeta yê ku ew şandiye digere, ew rast e û li ba wî xapandin tune.19Ma Mûsa Şerîet* neda we? Dîsa jî kes ji we Şerîetê pêk nayne. Çima hûn li kuştina min digerin?»20Elaletê bersîva wî da: «Tu bi cinan ketiyî! Kî li kuştina te digere?»21Îsa li wan vegerand û got: «Min karekî nedîtî kir, hûn hemû lê şaş man.22Mûsa sinet* da we – ev jî ne ji Mûsa, lê ji bav û kalan e – û hûn roja* Şemiyê mirovekî sinet dikin.23Madem ji bo ku Şerîeta Mûsa xera nebe, hûn roja Şemiyê mirov sinet dikin, ji bo ku min di roja Şemiyê de mirovek yekser sax kiriye, hûn çima li min hêrs dibin?24Li gor dîtinê dadbar* nekin, lê li gor rastiyê dadbar bikin.»Ma Dibe ku Ev Mesîh Be? 25Hingê hinek mirovên ku ji Orşelîmê bûn digotin: «Ma ev ne ew e ku li kuştina wî digerin?26Û va ye, li vir ew bi eşkereyî dipeyive û tu kes jî jê re tiştekî nabêje. Gelo serekan bi rastî fêm kiriye ku ew Mesîh e?27Lê em dizanin ku ev mirov ji ku derê tê. Gava ku Mesîh bê, kes wê nezane ku ew ji ku derê tê.»28Hingê, dema ku Îsa di Perestgehê de hîn dikir, bi dengekî bilind got: «Nexwe hûn min nas dikin û hûn dizanin ku ez ji ku derê me! Lê ez ji ber xwe nehatime. Yê ku ez şandime rastî ye, lê hûn wî nas nakin.29Ez wî nas dikim, çimkî ez ji wî me û wî ez şandime.»30Li ser vê yekê ew xebitîn ku Îsa bigirin, lê kesî dest neavêt wî, çimkî hê saeta wî nehatibû.31Lê gelekan ji elaletê bawerî bi wî anî û gotin: «Ma gava ku Mesîh bê, wê ji kirinên vî bêtir nîşanan çêke?»Parêzgerên ku ji bo Girtina Îsa Tên Şandin 32Fêrisiyan tiştên ku elaletê li ser Îsa dikirin pisepis bihîst. Li ser vê yekê Fêrisî û serekên kahînan* ji bo girtina wî parêzger şandin.33Îcar Îsa got: «Hê ji bo demeke kurt ez bi we re me; piştre ezê herim ba yê ku ez şandime.34Hûnê li min bigerin, lê hûn min nabînin; cihê ku ezê lê bim, hûn nikarin bênê.»35Hingê Cihûyan ji hev re got: «Ev mirov wê here ku derê ku em wî nabînin? Nexwe wê here ba gelê me yê ku li nav Yewnaniyan* belav bûye û Yewnaniyan hîn bike?36Mana peyvên ‹Hûnê li min bigerin, lê hûn min nabînin û cihê ku ezê lê bim, hûn nikarin bênê› çi ye?»Çemên Ava Jiyanê 37Di roja dawîn û herî girîng a cejnê de Îsa ji piyan rawesta û bi dengekî bilind got: «Eger yek tî be, bila bê ba min û vexwe.38Yê ku baweriyê bi min bîne, wek ku di Nivîsara Pîroz de hatiye gotin: ‹Wê ji dilê wî çemên ava ku jiyanê didin biherikin.›»[a] 39Îsa ev peyv li ser wî Ruhê* Pîroz got, ku wan ên bawerî bi wî dianîn wê bistandana. Çimkî Ruh hê nehatibû dayîn, ji ber ku hê Îsa nehatibû birûmetkirin.Dubendiya di nav Elaletê de 40Dema ku wan ev gotin bihîstin, hinekan ji elaletê got: «Bi rastî jî ev ew pêxember e.»41Hinekan jî got: «Ev Mesîh e», lê hinekên din jî gotin: «Ma Mesîh wê ji Celîlê bê?42Ma Nivîsara Pîroz nabêje ku Mesîh wê ji dûndana* Dawid* û ji gundê Dawid, ji Beytlehmê bê?»43Loma di nav elaletê de, li ser wî dubendî çêbû.44Hinekan ji wan xwest wî bigirin, lê tu kesî dest neavêt wî.Lihevnekirina Cihûyan 45Di vê navê de parêzger vegeriyan ba Fêrisî û serekên kahînan. Wan ji parêzgeran pirsî: «We çima ew neanî?»46Parêzgeran bersîva wan da: «Tu kes, tu caran mîna vî mirovî nepeyiviye!»47Fêrisiyan got: «Nexwe, hûn jî hatin xapandin?48Ma ji serekan û ji Fêrisiyan kesekî bawerî bi wî aniye?49Na, lê ev elaleta ku bi Şerîetê nizane, xezeblêbûyî ye.»50Nîkodêmosê ku berê çûbû ba Îsa û ji Fêrisiyan bû, ji wan re got:51«Gelo Şerîeta me, heta ku guhdariya mirovekî neke û nezane ku ew çi dike, ma wî dadbar* dike?»52Wan lê vegerand û gotin: «Nexwe tu jî ji Celîlê yî? Lê bikole, tê bibînî ku ji Celîlê tu pêxember dernakevin.»
a.  7:38 Binêre: Gotinên Silêman 18:4; Îşaya 58:11

Yûhenna Beşê 6 Yûhenna Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 8 1Îsa jî çû Çiyayê Zeytûnê.2Serê sibê zû ew dîsa vegeriya Perestgehê, xelk hemû hat ba wî. Ew rûnişt û wî dest pê kir û ew hîn kirin.3Şerîetzan* û Fêrisiyan jineke ku li ser zînayê hatibû girtin anîn û li holê dan rawestandin.4Wan jê re got: «Mamoste, dema ku vê jinê zîna dikir, hat girtin.5Di Şerîetê de, Mûsa li me emir kiriye ku em ên weha bidin ber keviran. Îcar tu çi dibêjî?»6Wan ev ji bo ceribandina Îsa got, da ku wî sûcdar derxin. Lê Îsa xwe xwar kir û bi tiliya xwe li ser erdê nivîsî.7Careke din li ser pirsîna wan, wî serê xwe rakir û ji wan re got: «Di nav we de kî bêguneh be, bila kevirê pêşî ew bavêje wê.»8Û dîsa wî xwe xwar kir û bi tiliya xwe li ser erdê nivîsî.9Lê dema ku wan ev bihîst, ji mezinan bigire heta yê paşî yek bi yek derketin. Îsa bi serê xwe ma û jinik jî li wê derê rawestayî bû.10Îsa serê xwe rakir û ji wê re got: «Sitiyê, ka ew li ku derê ne? Ma kesî tu sûcdar dernexistî?»11Jinikê got: «Tu kesî, ezxadim!» Û Îsa got: «Ez jî te sûcdar dernaxim; here û êdî ji niha û pê ve gunehan neke.»[a] Ronahiya Dinyayê 12Îsa dîsa bi wan re peyivî û got: «Ez ronahiya dinyayê me; yê ku li pey min bê, tu caran di tariyê de rêve naçe, lê wê bibe xweyî ronahiya jiyanê.»13Fêrisiyan lê vegerand û gotin: «Tu şahidiya xwe dikî; şahidiya te ne rast e.»14Îsa bersîv da û ji wan re got: «Eger ez bi xwe şahidiya xwe dikim jî, şahidiya min rast e; çimkî ez dizanim ku ez ji ku derê hatim û diçim ku derê. Lê hûn nizanin ku ez ji ku derê têm an diçim ku derê.15Hûn li gor ku çav dibîne dadbar dikin, lê ez tu kesî dadbar nakim.16Lê eger ez dadbar bikim jî, dadbarkirina min rast e; çimkî ez ne bi tenê me, ez û Bavê ku ez şandime em bi hev re ne.17Di Şerîeta we de jî hatiye nivîsîn ku şahidiya du kesan rast e.[b] 18Ez şahidiya xwe dikim û Bavê ku ez şandime jî şahidiya min dike.»19Li ser vê yekê wan jê pirsî: «Bavê te li ku derê ye?» Îsa bersîva wan da: «Hûn ne min nas dikin ne jî Bavê min. Eger we ez nas bikirama, weyê Bavê min jî nas bikira.»20Îsa ev peyvên ha, çaxê li Perestgehê hîn dikir, li cihê ku lê pere dicivandin gotin, lê kesî ew negirt, çimkî hê saeta wî nehatibû.Hûn Nikarin Bên Cihê ku Ez Diçimê 21Wî dîsa ji wan re got: «Ez diçim; hûnê li min bigerin û hûnê di nav gunehên xwe de bimirin. Hûn nikarin bên cihê ku ez diçimê.»22Li ser vê yekê Cihûyan weha got: «Ma ewê xwe bikuje ku dibêje: ‹Hûn nikarin bên cihê ku ez diçimê›?»23Îsa ji wan re got: «Hûn ji jêr in, ez ji jor im; hûn ji vê dinyayê ne, lê ez ne ji vê dinyayê me.24Loma min ji we re got ku hûnê di nav gunehên xwe de bimirin. Eger hûn bawer nekin ku Ez Ew im, hûnê di nav gunehên xwe de bimirin.»25Îcar wan jê pirsî: «Tu kî yî?» Îsa ji wan re got: «Ez tam ew im, yê ku min ji destpêkê ve ji we re gotiye.26Gelek tişt hene ku ez li ser we bêjim û we sûcdar derxim; lê yê ku ez şandime rastî ye û bi tenê tiştên ku min ji wî bihîstine, ez ji dinyayê re dibêjim.»27Wî li ser Bav ji wan re got, lê wan fêm nekir.28Îcar Îsa ji wan re got: «Çaxê hûn Kurê Mirov rakin jorê, hingê hûnê bizanin ku Ez Ew im û min qet tu tişt ji ber xwe nekiriye; lê ev tiştên ha wek ku Bav hînî min kirine ez dibêjim.29Û yê ku ez şandime bi min re ye û wî ez bi tenê nehiştime. Çimkî ez hergav wan karên ku li wî xweş tên, dikim.»30Dema ku Îsa weha peyivî, gelek kesan bawerî bi wî anî.Rastî Wê We Azad Bike 31Îsa ji Cihûyên ku bawerî bi wî anîbûn re got: «Eger hûn di peyva min de bimînin, bi rastî jî hûn şagirtên min in.32Hûnê rastiyê bizanin û rastî wê we azad bike.»33Wan bersîva wî da: «Em ji dûndana* Birahîm* in û tu caran em neketine bin nîrê tu kesî. Çawa tu dibêjî: ‹Hûnê azad bibin›?»34Îsa li wan vegerand û got: «Bi rastî, bi rastî ez ji we re dibêjim, her kesê ku gunehan dike, ew xulamê guneh e.35Xulam her û her di malê de namîne, lê kur her û her dimîne.36Loma, eger Kur we azad bike, bi rastî hûnê azad bibin.37Ez dizanim ku hûn ji dûndana Birahîm in, lê dîsa jî hûn li kuştina min digerin. Çimkî hûn di dilê xwe de cih nadin peyva min.38Ez ji tiştên ku min li ba Bavê xwe dîtine dipeyivim û hûn jî tiştên ku we ji bavê xwe bihîstine dikin.»Zarokên Îblîs 39Wan bersîva Îsa da û jê re got: «Bavê me Birahîm e.» Îsa ji wan re got: «Eger hûn zarokên Birahîm bûna, weyê kirinên Birahîm bikirana.40Lê niha hûn li kuştina min – li kuştina wî mirovê rastiya ku ji Xwedê bihîstî ji we re gotiye – digerin. Birahîm ev yek nekir.41Hûn karên bavê xwe dikin.» Wan ji wî re got: «Em ji zînayê çênebûne! Bavekî me heye, ew jî Xwedê ye.»42Îsa ji wan re got: «Eger Xwedê Bavê we bûya, weyê ji min hez bikira, çimkî ez ji ba Xwedê hatime û niha ez li vir im. Ez ji ber xwe nehatime, lê wî ez şandime.43Çima hûn tiştên ku ez dibêjim fêm nakin? Ji ber ku hûn peyva min ranagirin.44Hûn ji bavê xwe Îblîs in û hûn dixwazin xwestekên bavê xwe bi cih bînin. Ew ji destpêkê ve mêrkuj bû û tu caran li ser rastiyê nemaye, çimkî rastî li ba wî tune. Çaxê ku ew derewan dike, ji tiştên xwe bi xwe dibêje; çimkî ew derewkar e û bavê derewan e.45Lê ji ber ku ez rastiyê dibêjim, hûn ji min bawer nakin.46Kî ji we dikare nîşan bide ku guneh li ba min heye? Madem ez rastiyê dibêjim, çima hûn ji min bawer nakin?47Yê ku ji Xwedê be, gotinên Xwedê dibihîze; ji ber ku hûn ne ji Xwedê ne, hûn nabihîzin.»Îsa û Birahîm 48Cihûyan bersîva wî da û gotin: «Ma heqê me tunebû, dema ku me got, tu ji Sameryayê* yî û tu bi cinan ketiyî?»49Îsa ji wan re got: «Ez bi cinan neketime, bervajiyê vê, ez siyaneta* Bavê xwe digirim, lê hûn min bê siyanet dikin.50Ez li rûmeta xwe nagerim, lê yekî ku lê digere û dîwanê* dike heye.51Bi rastî, bi rastî ez ji we re dibêjim, eger yek gotina min bigire, ew tu caran mirinê nabîne.»52Li ser vê yekê Cihûyan jê re got: «Niha em dizanin ku tu bi cinan ketiyî! Birahîm jî mir, pêxember jî mirin. Û niha tu dibêjî: ‹Eger yek gotina min bigire, tu caran mirinê tam nake.›Jina Gunehkar tê Efûkirin 53Nexwe tu ji bavê me Birahîm mezintir î? Ew mir. Pêxember jî mirin. Ma tu xwe kî dibînî?»Û her kes çû mala xwe,54Îsa bersîv da: «Eger ez rûmetê bidim xwe, rûmeta min ne tiştek e; yê ku rûmetê dide min Bavê min e ku hûn jê re dibêjin: ‹Ew Xwedayê me ye.›55Hûn wî qet nas nakin, lê ez wî nas dikim. Eger min bigota ku ez wî nas nakim, ez jî wek we dibûm derewker; lê ez wî nas dikim û gotina wî digirim.56Bavê we Birahîm bi hêviya ku wê roja min bibîne gelek şa bû; wî ew dît û dilgeş bû.»57Cihûyan jê re got: «Hê tu ne pêncî salî yî! Ma te Birahîm jî dîtiye?»58Îsa ji wan re got: «Bi rastî, bi rastî ez ji we re dibêjim, ji beriya bûyîna Birahîm ez heme.»[c] 59Îcar wan kevir hildan, da ku bavêjin wî, lê Îsa xwe veşart û ji Perestgehê derket derve.
a.  8:11 Di hin nivîsaran de 7:53-8:11 tune.
b.  8:17 Dubarekirina Şerîetê 19:15
c.  8:58 Derketin 3:13-14

Yûhenna Beşê 7 Yûhenna Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 9 Mirovekî Kor Dibîne 1Gava ku Îsa derbas dibû, wî mirovek dît ku ji zikmakî ve kor bû.2Şagirtên wî jê pirsîn: «Mamoste, kê guneh kir ku ev mirov kor hat dinyayê? Wî bi xwe an dê û bavê wî?»3Îsa bersîva wan da: «Ne wî guneh kir, ne jî dê û bavê wî, lê ji bo ku karên Xwedê li ser wî bên dîtin ew kor hat dinyayê.4Hê ku roj e divê em karên ê ku ez şandime bikin. Şev tê, hingê kes nikare karekî bike.5Heta ku ez li dinyayê me, ez ronahiya dinyayê me.»6Wî weha got û tif kir erdê, ji tifê herrî çêkir û ew li çavê mirov da7û jê re got: «Here xwe di hewza Sîlwamê de bişo» ku bê wergerandin: «Hatiye şandin». Ew jî çû serçavê xwe şuşt û bi çavên vebûyî vegeriya.8Cîranên wî û kesên ku berê dîtibûn ku wî pars dikir, gotin: «Ewê ku rûdinişt û pars dikir, ma ne ev e?»9Hinekan digot: «Ev ew e», hinekan jî digot: «Ne ew e, lê dimîne wî.» Lê wî bi xwe digot: «Ez ew im.»10Îcar wan jê pirsî: «Nexwe çavên te çawa vebûn?»11Wî bersîva wan da: «Mirovê ku jê re dibêjin Îsa herrî çêkir û li çavên min da û ji min re got: ‹Here hewza Sîlwamê û xwe bişo.› Ez jî çûm, min serçavê xwe şuşt û çavên min vebûn.»12Wan jê pirsî: «Ew li ku derê ye?» Wî got: «Ez nizanim.»Fêrisî û Mirovê Qencbûyî 13Wan ew mirovê ku berê kor bû, anîn ba Fêrisiyan.14Ew roja ku Îsa herrî çêkir û çavên wî vekirin, Şemî bû.15Fêrisiyan jî jê pirsî, ka çavên wî çawa vebûne? Mirov ji wan re got: «Wî herrî li çavên min da, min serçavê xwe şuşt û niha ez dibînim.»16Hinekan ji Fêrisiyan got: «Ev mirov ne ji Xwedê ye, çimkî ew Şemiyê nagire.» Lê hinekan jî got: «Ma mirovekî gunehkar çawa dikare nîşanên weha çêke?» Û di navbera wan de dubendî derket.17Hingê wan dîsa ji wî yê ku berê kor bû pirsî: «Tu li ser wî yê ku çavên te vekirin çi dibêjî?» Wî got: «Ew pêxember e.»18Serekên Cihûyan bawer nekirin ku ew kor bû û çavên wî vebûne, heta gazî dê û bavê wî nekirin19û ji dê û bavê wî nepirsîn: «Ma kurê we yê ku we digot kor hatiye dinyayê, ev e? Çawa dibe ku niha ew dibîne?»20Dê û bavê wî bersîva wan dan: «Em dizanin ku ev kurê me ye û kor hatiye dinyayê.21Lê em nizanin ku niha ew çawa dibîne û em nizanin kê jî çavên wî vekirine. Ji wî bipirsin, êdî ew mezin e, bila ew ji bo xwe bêje.»22Dê û bavê wî ji ber ku ji wan ditirsiyan weha peyivîn. Çimkî ji xwe serekên Cihûyan gotina xwe kiribûn yek: Her kesê ku bigota ew Mesîh e, ewê ji kinîştê* bihata avêtin.23Ji ber vê yekê dê û bavê wî gotin: «Êdî ew mezin e, ji wî bipirsin.»24Îcar wan cara diduyan gazî wî mirovê ku berê kor bû kir û jê re gotin: «Li ber Xwedê rastiyê bêje! Em dizanin ku ev mirov gunehkar e.»25Wî bersîva wan da: «Ez nizanim ka ew gunehkar e an ku ne gunehkar e, lê tiştê ku ez dizanim ev e, ez kor bûm û niha ez dibînim.»26Îcar wan jê pirsî: «Wî çi bi te kir? Wî çawa çavên te vekirin?»27Wî li wan vegerand û got: «Min niha ji we re got, lê we guhê xwe nedayê. Çima hûn dixwazin dîsa bibihîzin? Ma hûn jî dixwazin ku bibin şagirtên wî?»28Wan ew nizim kir û gotin: «Tu yî şagirtê wî, lê em şagirtên Mûsa ne.29Em dizanin ku Xwedê bi Mûsa re peyivî ye, lê heçî ev mirov e, em nizanin ku ew ji ku derê tê!»30Mirov bersîva wan da û got: «Ev tiştekî ecêb e! Hûn nizanin ew ji ku derê tê, lê wî çavên min vekirin.31Em dizanin ku Xwedê dengê gunehkaran nabihîze. Lê eger mirovek biperize* Xwedê û daxwaza wî bike, Xwedê dengê wî mirovî dibihîze.32Ji berê ve tu caran nehatiye bihîstin ku kesekî çavên mirovekî ku kor hatî dinyayê vekirine.33Eger ev mirov ne ji Xwedê bûya, nikaribû tiştek bikira.»34Wan ji wî re got: «Tu bi tevahî di nav gunehan de hatiyî dinyayê, ma tê hînî me bikî?» Û ew ji kinîştê avêtin derve.Korîtiya Ruhanî 35Gava Îsa bihîst ku ew avêtine derve, wî ew dît û jê re got: «Tu baweriyê bi Kurê Mirov tînî?»36Mirov lê vegerand û got: «Ezbenî, ew kî ye? Bêje, da ku ez baweriyê pê bînim»37Îsa jê re got: «Te ew dît û yê ku niha bi te re dipeyive ew e.»38Wî got: «Ya Xudan*, ez bawer dikim!» û ji Îsa re çû ser çokan.39Îsa jî got: «Ez ji bo dîwankirinê hatime vê dinyayê, da ku yên ku nabînin bibînin û yên ku dibînin jî kor bibin.»40Hinek ji Fêrisiyên ku li ba wî bûn, dema ku ev bihîstin, jê re gotin: «Nexwe em jî kor in?»41Îsa bersîva wan da: «Eger hûn kor bûna, gunehê weyê tunebûya. Lê niha hûn dibêjin: ‹Em dibînin›, îcar gunehê we dimîne.
Yûhenna Beşê 8 Yûhenna Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 10 Şivan û Miyên Xwe 1«Bi rastî, bi rastî ez ji we re dibêjim, ew kesê ku di derî re nakeve hevşiya miyan, lê di cihên din re dikevê, ew diz û rêbir e.2Lê yê ku di derî re dikevê, ew şivanê miyan e.3Dergehvan jê re derî vedike. Mî dengê wî dibihîzin û ew bi navê miyên xwe gazî wan dike û wan derdixe derve.4Dema ku ew hemû miyên xwe derdixe derve, dide pêşiya wan û mî jî li pey wî diçin, çimkî dengê wî nas dikin.5Ew tu caran li pey yekî xerîb naçin, lê ji wî direvin, çimkî dengê xerîban nas nakin.»6Îsa ev mesele ji wan re got, lê wan fêm nekir ku ew çi ji wan re dibêje.Şivanê Qenc 7Li ser vê yekê Îsa dîsa ji wan re got: «Bi rastî, bi rastî ez ji we re dibêjim, ez deriyê miyan im.8Hemû yên ku beriya min hatine diz û rêbir in, lê miyan guhdariya wan nekir.9Derî ez im; yê ku bi destê min bikeve hundir, ewê xilas bibe. Ewê bikeve hundir, jê derkeve û çêrê bibîne.10Diz bi tenê ji bo dizîn, kuştin û telefkirinê tê. Lê ez hatim ji bo ku ji wan re jiyan hebe, jiyaneke bi firehî hebe.11«Ez şivanê qenc im. Şivanê qenc ji bo miyan canê xwe dide.12Yê ku bi peran hatiye girtin û ne şivan e, kesê ku ne xwediyê miyan e, dema ku dibîne gur tê, miyan dihêle û direve. Gur jî li wan dixe û wan belav dike.13Ew direve, çimkî ew bi peran hatiye girtin û xema miyan naxwe.14Ez şivanê qenc im. Ez ên xwe nas dikim û yên min jî min nas dikin,15wek ku Bav min nas dike û ez jî wî nas dikim. Ez ji bo miyan canê xwe didim.16Miyên min ên din ên ku ne di vê hevşiyê de ne jî hene. Divê ez wan jî bînim û ewê dengê min bibihîzin. Bi vî awayî, wê bibin şivanek û keriyek.17Bav ji ber vê yekê ji min hez dike, çimkî ez jiyana xwe didim, da ku ez wê dîsa bistînim.18Tu kes wê ji min nastîne, lê ez jiyana xwe ji ber xwe didim. Ez dikarim jiyana xwe bidim û dikarim dîsa bistînim jî. Min ev emir ji Bavê xwe stand.»19Li ser van gotinan dîsa di nav Cihûyan de dubendî derket.20Gelekan ji wan digot: «Ew bi cinan ketiye û ew dîn e. Çima hûn guhdariya wî dikin?»21Hinekên din jî gotin: «Ev ne gotinên yekî ne ku bi cinan ketiye. Ma cin dikarin çavên koran vekin?»Bêbaweriya Cihûyan 22Hingê li Orşelîmê Cejna* Pîrozkirina Perestgehê hatibû û zivistan bû.23Îsa li Perestgehê di Eywana Silêman de digeriya.24Cihû li dora wî civiyan û jê pirsîn: «Ma tê heta kengê me di şikê de bihêlî? Eger tu Mesîh bî, ji me re bi eşkereyî bêje!»25Îsa bersîva wan da: «Min ji we re got. Lê hûn bawer nakin. Karên ku ez bi navê Bavê xwe dikim, ji min re şahidiyê dikin.26Lê hûn bawer nakin, çimkî hûn ne ji miyên min in.27Miyên min dengê min dibihîzin, ez jî wan nas dikim û ew li pey min tên.28Ez jiyana herheyî didim wan û ew tu caran helak nabin û tu kes nikare wan ji destê min derxe.29Bavê min ê ku ew dane min, ji hemûyan mezintir e û tu kes nikare wan ji destê Bavê min derxe.30Ez û Bav yek in.»31Cihûyan dîsa kevir hildan ku wî bidin ber keviran.32Îsa ji wan re got: «Min ji Bav gelek karên qenc nîşanî we dan. Hûn ji ber kîjanî min didin ber keviran?»33Cihûyan bersîva wî da: «Em te ne ji ber karekî qenc didin ber keviran, lê em te ji ber çêran* didin ber keviran! Çimkî tu mirov î, lê tu xwe dikî Xwedê.»34Îsa bersîva wan da: «Ma di Şerîeta we de nenivîsiye ku Xwedê gotiye: ‹Hûn îlah in›[a]  ?35Em dizanin ji wan kesên ku peyva Xwedê ji wan re hatiye, ‹îlah› hatibe gotin jî, Nivîsara Pîroz xera nabe.36Bav ez kirim veqetandiyê pîroz* û ez şandim dinyayê, îcar ji ber ku min got: ‹Ez Kurê Xwedê me›, hûn çawa ji min re dibêjin: ‹Tu çêran dikî!›37Eger ez karên Bavê xwe nekim, ji min bawer nekin.38Lê eger ez wan dikim, hûn ji min bawer nakin jî, dîsa bi karên min bawer bikin, da ku hûn bizanin û fêm bikin ku Bav bi min re ye û ez bi Bav re me.»39Hingê dîsa wan xwest ku Îsa bigirin, lê Îsa ji destê wan derket.40Îsa dîsa derbasî aliyê din ê Çemê Urdunê bû û li wê derê ma, cihê ku Yûhenna di destpêkê de lê imad* dikir.41Gelek kes dihatin ba wî û digotin: «Yûhenna tu nîşan çênekir, lê hemû tiştên ku Yûhenna li ser vî mirovî gotin rast derketin.»42Û li wê derê gelekan bawerî bi wî anî.
a.  10:34 Ji: Zebûr 82:6

Yûhenna Beşê 9 Yûhenna Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 11 Mirina Lazar 1Îcar mirovek bi navê Lazar nexweş bû. Ew ji Beytanyayê, ji gundê Meryemê* û xwişka wê Mertayê bû.2Lazarê nexweş birayê Meryemê bû, ya ku rûnê bîhnxweş li Xudan dabû û bi porê xwe lingên wî paqij kiribûn.3Herdu xwişkan ji Îsa re xeber şandin û gotin: «Ya Xudan, yê ku tu jê hez dikî nexweş e.»4Lê dema ku Îsa ev yek bihîst, wî got: «Ev nexweşî ne ji bo mirinê ye, lê belê ew ji bo rûmeta Xwedê ye, da ku Kurê Xwedê pê bi rûmet bibe.»5Îsa ji Mertayê, ji xwişka wê û ji Lazar hez dikir.6Lê dema bihîst ku Lazar nexweş e, ew du rojên din jî li wî cihê ku lê bû ma.7Paşê wî ji şagirtên xwe re got: «Em dîsa herin Cihûstanê.»8Şagirtan jê re got: «Mamoste, hê niha bû Cihû li kevirkirina te digeriyan, ma tu dîsa diçî wê derê?»9Îsa bersîva wan da: «Ma di rojekê de diwanzdeh saet tunin? Eger yek bi roj bigere, naterpile*, çimkî ew ronahiya vê dinyayê dibîne.10Lê eger yek di şevê de bigere, ew diterpile, çimkî bi wî re ronahî tune.»11Piştî van peyvan wî ji wan re got: «Dostê me Lazar bi xew ve çûye, lê ez diçim wî hişyar bikim.»12Şagirtan jê re got: «Ya Xudan, eger ew ketibe xewê, ewê qenc bibe.»13Niha Îsa li ser mirina wî digot, lê wan guman kir ku ew li ser razana wî dibêje.14Li ser vê yekê Îsa bi eşkereyî ji wan re got: «Lazar miriye.15Û ji bo we ez dilşa me ku ez ne li wê derê bûm, da ku hûn bawer bikin. De niha rabin, em herin ba wî.»16Hingê Tûmayê ku jê re Cêwî digotin, ji hevalên xwe yên şagirt re got: «Em jî herin, da ku em bi wî re bimirin.»Vejîn û Jiyan 17Dema ku Îsa hat, wî dît ku beriya çar rojan Lazar kirine gorê.18Beytanya nêzîkî Orşelîmê bû û li dora sê kîlometreyan jê dûr bû.19Gelek Cihû hatibûn ba Merta û Meryemê, da ku ji ber mirina birayê wan di ber dilê wan de bên.20Gava Mertayê bihîst ku Îsa tê, ew çû pêşiya wî. Lê Meryem li malê ma.21Mertayê ji Îsa re got: «Ya Xudan, eger tu li vir bûyayî, birayê min nedimir.22Niha jî ez dizanim tu çi ji Xwedê bixwazî, ewê bide te.»23Îsa ji wê re got: «Birayê te wê dîsa rabe.»24Mertayê lê vegerand: «Ez dizanim Roja Dawî, Roja* Vejînê ewê dîsa rabe.»25Îsa ji wê re got: «Vejîn* û jiyan ez im, yê ku bawerî bi min anîbe, miribe jî ewê bijî.26Û her kesê ku dijî û baweriyê bi min tîne, qet namire. Tu vê yekê bawer dikî?»27Mertayê ji wî re got: «Erê ya Xudan*, ez bawer dikim ku tu Mesîh î, Kurê Xwedê yî, ku wê bihata dinyayê.»Îsa Digirî 28Piştî ku wê ev got, çû gazî xwişka xwe Meryemê kir û bi dizî got: «Mamoste li vir e û ew gazî te dike.»29Gava ku Meryemê ev bihîst, zû rabû çû ba Îsa.30Îsa hê negihîştibû gund û hê li wî cihî bû, dera ku Merta hatibû pêşiya wî.31Cihûyên ku li malê bi wê re bûn û di ber dilê we de dihatin, gava dîtin ku Meryem zû rabû derket derve, dan pey wê. Wan guman kir ew diçe ser gorê ku bigirî.32Dema ku Meryem hat cihê ku Îsa lê bû, ew dît, xwe avêt lingên wî û got: «Ya Xudan, eger tu li vê derê bûyayî, birayê min nedimir.»33Gava ku Îsa çav bi giriyê wê û bi giriyê Cihûyên ku pê re hatibûn ket, ji kûr ve naliya û kederê ruhê wî girt.34Wî ji wan pirsî: «We ew li ku derê veşart?» Wan jê re got: «Ya Xudan, were û bibîne.»35Îsa giriya.36Hingê Cihûyan got: «Binêrin, çiqas ji wî hez dikir!»37Lê hinekan ji wan got: «Ma yê ku çavên ê kor vekirin, nikaribû tiştekî bike ku ev mirov jî nemire?»Îsa Lazarê Mirî Radike 38Li ser vê yekê Îsa dîsa ji kûr ve naliya û gihîşt ser gorê. Gor şkeftek bû û kevirek li ber derê wê bû.39Îsa got: «Kevir rakin.» Xwişka yê mirî Mertayê ji wî re got: «Ya Xudan, êdî bîhn ketiyeyê, ev çar roj e ku ew miriye.»40Îsa ji wê re got: «Ma min ji te re negot, eger tu bawer bikî, tê rûmeta Xwedê bibînî?»41Îcar kevir rakir. Îsa çavên xwe ber bi jor ve hilda û got: «Bavo, ji ber ku te ez bihîstim, ez ji te re şikir dikim.42Ez dizanim ku tu hergav min dibihîzî, lê min ev ji bo elaleta li hawirdorê rawestayî got, da ku bawer bikin ku te ez şandime.»43Piştî ku wî weha got, ew bi dengekî bilind qîriya: «Lazar, were derve!»44Yê mirî, dest û ling bi caw pêçayî û serçavê wî bi destmalekê nixamtî derket derve. Îsa ji wan re got: «Wî vekin û bihêlin bila here.»Şêwira Kuştina Îsa 45Gelek Cihûyên ku hatibûn ba Meryemê û tiştên ku Îsa kiribûn dîtin, bawerî bi wî anîn.46Lê hinek ji wan jî çûn ba Fêrisiyan û tiştên ku Îsa dikirin ji wan re gotin.47Îcar Fêrisî û serekên kahînan civîna* giregiran gazî ba hev kirin û gotin: «Emê çi bikin? Ev mirov gelek nîşanan çêdike.48Eger em wî weha bihêlin, hemû kes wê baweriyê bi wî bîne û Romayî jî wê bên, cihê me yê pîroz û miletê me ji holê rakin.»49Yekî ji nav wan, Qeyafayê ku wê salê Serokkahîn bû ji wan re got: «Hûn qet tiştekî fêm nakin.50Ma hûn nafikirin, ji bo ku tevahiya milet helak nebe, di oxira gel de mirovek bimire, ji bo we çêtir e.»51Wî ev ji ber xwe negot, lê ji ber ku ew Serokkahînê wê salê bû, wî pêxemberîtî kir ku Îsa wê ji bo milet bimire.52Ne bi tenê di oxira wî miletî de, lê ewê ji bo civandin û yekîtiya zarokên Xwedê yên belavbûyî jî bimira.53Îcar ji wê rojê ve şêwira kuştina Îsa kirin.54Loma Îsa êdî bi eşkereyî di nav Cihûyan de negeriya. Lê ew ji wê derê derket, çû herêmeke nêzîkî çolê, bajarê ku jê re Efrayîm digotin û bi şagirtên xwe ve li wê derê ma.55Cejna* Derbasbûnê ya Cihûyan nêzîk bû. Gelek kesên ji gundên hawirdor, ji bo ku li gor adetan xwe paqij bikin, beriya Cejna Derbasbûnê hilkişiyan Orşelîmê.56Ew li wê derê li Îsa digeriyan û gava li Perestgehê radiwestan, ji hevdû dipirsîn: «Hûn çi dibêjin? Ma ew qet nayê cejnê?»57Fêrisî û serekên kahînan jî emir derxistibûn, eger kesek bizane ew li ku derê ye, divê haya wan pê bixe, da ku wî bigirin.
Yûhenna Beşê 10 Yûhenna Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 12 Îsa li Beytanyayê 1Îcar şeş roj beriya Cejna* Derbasbûnê, Îsa hat Beytanyayê; Lazarê ku Îsa ew ji nav miriyan rakiribû li wir rûdinişt.2Li wê derê wan ziyafetek da wî. Mertayê xizmet dikir. Lazar jî yek ji wan kesan bû, yên ku bi Îsa re li ser sifrê rûdiniştin.3Meryemê* ji rûnê narda* xurû yê pirr hêja lîtrek* Romayî bi lingên Îsa de kir û di pey de bi porê xwe lingên wî ziwa kirin. Tevahiya malê bi bîhna rûnê nardê tije bû.[a] 4Lê yekî ji şagirtên wî, Cihûdayê Îsxeryotî – yê ku wê paşê ew bida dest – got:5«Çima ev rûnê bîhnxweş bi sê sed zîvî* nehat firotin û li belengazan nehat belavkirin?»6Wî ev ne ji bo ku xema belengazan dixwar, lê ji ber ku ew diz bû got. Xelîtka* peran bi wî re bû û tiştê ku diketê jê didizî.7Îsa got: «Dev ji jinikê berde. Bila vî ji bo roja ku ez bêm veşartin hilîne.8Belengaz hergav di nav we de ne, lê ez hergav ne li ba we me.»Şêwira Kuştina Lazar 9Dema ku elaleteke mezin ji Cihûyan bihîst ku Îsa li wê derê ye, ew elalet hat; ew ne bi tenê ji bo Îsa hat, lê ji bo ku Lazarê ku wî ji nav miriyan rakiribû jî bibînin.10Îcar serekên kahînan şêwira kuştina Lazar jî kirin.11Çimkî ji rûyê wî gelek Cihû diçûn bawerî bi Îsa dianîn.Îsa bi Rûmet Dikeve Orşelîmê 12Dotira rojê elaleteke mezin a ku hatibû cejnê, gava bihîst ku Îsa tê Orşelîmê,13wan rahişt guliyên xurmeyan, çûn pêşiya wî û qîriyan:«Hosanna*!Yê ku bi navê Xudan tê pîroz be!Padîşahê Îsraêlê pîroz be!»[b] 14Îsa dehşikek dît û lê siwar bû, wek ku hatiye nivîsîn:15«Netirse, ey keça Siyon*. Va ye, padîşahê te li ser pişta dehşikê siwar e û tê.»[c] 16Şagirtên wî di destpêkê de ev fêm nekirin, lê dema ku Îsa hat birûmetkirin, hingê hat bîra wan ku ev tişt ji bo wî hatine nivîsîn û wan ev tişt ji bo wî kirin.17Ew elaleta çaxê ku wî ji gorê gazî Lazar kiribû û ew ji nav miriyan rakiribû pê re bû, şahidiya vê yekê dikir.18Ji ber vê yekê gelek çûn pêşiya wî, çimkî wan bihîstibû ku wî ev nîşan çêkiriye.19Loma Fêrisiyan ji hev re got: «Hûn dibînin tiştek ji destê we nayê; binêrin çawa tevahiya dinyayê daye pey wî.»Hinek Yewnanî li Îsa Digerin 20Di nav wan kesan de, yên ku ji bo di cejnê de biperizin*, hilkişiyabûn Orşelîmê, hinek Yewnanî* jî hebûn.21Ev hatin ba Filîposê ji bajarê Beytsayda Celîlê û ji wî re gotin: «Ezbenî, em dixwazin Îsa bibînin.»22Filîpos çû û ev ji Endrawis re got; Endrawis û Filîpos jî çûn ji Îsa re gotin.23Îsa bersîva wan da: «Saeta ku Kurê Mirov bê birûmetkirin hat.24Bi rastî, bi rastî ez ji we re dibêjim, heta ku liba genim nekeve erdê û nemire, bi tenê dimîne, lê eger ew bimire, gelek ber dide.25Yê ku ji jiyana xwe hez dike, ewê wê winda bike; lê yê ku li vê dinyayê ji jiyana xwe nefret dike, wê ji bo jiyana herheyî hiltîne.26Yê ku bixwaze ji bo min xizmetê bike, bila li pey min bê. Ez li ku derê bim, yê ku ji min re xizmetê dike jî wê li wê derê be. Kî ku ji min re xizmetê bike, Bav wê wî bide rûmetkirin.Îsa li ser Mirina Xwe Dibêje 27«Niha dilê min ketiye tengiyê. Ez çi bêjim? Ma ez bêjim: ‹Bavo, min ji vê saetê xilas bike›? Na, ji bo vê yekê ez hatime vê saetê.28Bavo, navê xwe bi rûmet bike.» Li ser vê yekê dengek ji ezmên hat: «Min ew bi rûmet kir û ezê dîsa wî bi rûmet bikim.»29Ew elaleta ku li wê derê rawesta bû û ev bihîst, got: «Ezman qîriya.» Hinekan jî digot: «Milyaketek bi wî re peyivî.»30Îsa bersîv da û got: «Ev deng ne ji bo min, lê ji bo we hat.31Niha dema dîwana vê dinyayê ye; niha serokê vê dinyayê wê bê avêtin derve.32Çaxê ku ez ji erdê ber bi jor ve bêm hildan, ezê hemûyan ber bi xwe ve bikişînim.»33Wî bi vê gotinê îşaret kir, ka ewê bi mirineke çawa bimire.34Elaletê bersîva wî da: «Me ji Şerîetê bihîstiye ku Mesîh wê her û her bimîne. Çawa dibe ku tu dibêjî: ‹Divê Kurê Mirov ber bi jor ve bê hildan›? Kî ye ev ‹Kurê Mirov›?»35Îsa ji wan re got: «Ronahî hê ji bo demeke kurt bi we re ye. Hê ku ronahî bi we re ye, rêve herin, da ku tarî bi ser we de negire. Yê ku di tariyê de rêve diçe, nizane diçe ku derê.36Hê ku ronahî bi we re ye, baweriyê bi ronahiyê bînin, da ku hûn bibin zarokên ronahiyê.»Piştî ku Îsa weha peyivî, çû û xwe ji ber wan veşart.Bêbawerî 37Bi ser ku wî li ber wan evqas nîşan çêkiribûn, hê jî wan bawerî bi wî nedianî.38Ev çêbû, da ku gotina Îşaya* pêxember bê cih:«Ya Xudan, kê bi xebera ku me da bawer kir?Û zendê Xudan ji kê re hat diyarkirin?»[d] 39Ji ber vê yekê wan nikaribû bawer bikin. Çimkî Îşaya ev jî gotiye:40«Wî çavên wan kor kiriyeÛ dilê wan hişk kiriye.Da ku bi çavên xwe nebînin,Û bi dilê xwe fêm nekin û venegerinÛ ez jî wan qenc nekim.»[e] 41Îşaya weha gotiye, çimkî wî rûmeta Îsa dîtiye û li ser wî peyiviye.42Lê belê dîsa jî ji serekan gelekan bawerî bi wî anî. Lê ji tirsa Fêrisiyan, ji bo ku ji kinîştê neyên avêtin, ev eşkere nekirin.43Çimkî wan ji pesnê Xwedê bêtir ji pesnê mirovan hez kir.Gotina ku di Roja Dawî de Dîwanê Dike 44Îsa bi dengekî bilind got: «Yê ku baweriyê bi min tîne, ne bi min, lê bi wî yê ku ez şandime baweriyê tîne.45Û yê ku min dibîne, wî yê ku ez şandime dibîne.46Ez bi ronahîtî hatim dinyayê, da her kesê ku baweriyê bi min bîne, di tariyê de nemîne.47Eger yek gotina min bibihîze û pêk neyne, ez dîwana wî nakim. Çimkî ez nehatime ku dîwana dinyayê bikim, lê ez hatime ku dinyayê xilas bikim.48Yê ku min red dike û bi gotinên min nake, yekî ku dîwana wî bike, heye. Ew gotina ku min gotiye, ew gotin wê di Roja Dawî de dîwana wî bike.49Çimkî ez ji ber xwe nepeyivîm, lê tiştê ku ez dibêjim û tiştê ku ez dipeyivim, Bavê ku ez şandime emir daye min.50Ez dizanim ku emrê wî jiyana herheyî ye. Loma tiştên ku ez dipeyivim, Bavê min çawa ji min re gotine ez wusa dibêjim.»
a.  12:3 Lîtrek Romayî 327 gram bû; lîtra îroyîn 1000 gram e.
b.  12:13 Ji: Zebûr 118:25-26
c.  12:15 Ji: Zekerya 9:9
d.  12:38 Ji: Îşaya 53:1
e.  12:40 Ji: Îşaya 6:10

Yûhenna Beşê 11 Yûhenna Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 13 Nefsbiçûkiya Îsa 1Îcar beriya Cejna* Derbasbûnê, Îsa dizanibû saeta wî ya ku vê dinyayê berde û here ba Bav hatiye. Wî ji hemûyên xwe yên li dinyayê hez kiribû û heta dawiyê ji wan hez kir.[a] 2Di dema xwarina şîva êvarê de, ji xwe hingê Îblîs* xistibû dilê Cihûdayê kurê Şimûnê Îsxeryotî, ku Îsa bide dest.3Îsa dizanibû ku Bav hemû tişt daye destên wî û ew ji ba Xwedê hatiye û ewê dîsa vegere ba Xwedê.4Îcar ji ser xwarinê rabû, xiftanê xwe danî aliyekî û pêşgîrek hilda, li pişta xwe pêça.5Di pey de av kir leganekê û dest bi şuştina lingên şagirtên xwe kir û ew bi pêşgîra li pişta xwe pêçayî ziwa kirin.6Îcar ew hat ba Şimûn-Petrûs, Şimûn-Petrûs jê re got: «Ya Xudan, ma tê lingên min bişoyî?»7Îsa lê vegerand û got: «Niha tu fêm nakî ez çi dikim, lê paşê tê fêm bikî.»8Petrûs jê re got: «Tu caran tu lingên min naşoyî!» Îsa bersîva wî da: «Eger ez te neşom, para te bi min re tune.»9Şimûn-Petrûs lê vegerand û got: «Ya Xudan, nexwe ne bi tenê lingên min, lê dest û serê min jî bişo!»10Îsa jê re got: «Yê ku hatiye şuştin, ji bilî lingên wî, ne hewce ye ku dereke wî ya din bê şuştin. Ew bi tevahî paqij e. Hûn jî paqij in, lê ne hûn hemû.»11Çimkî Îsa dizanibû kî wê wî bide dest, ji ber vê yekê wî got: «Ne hûn hemû paqij in.»12Piştî ku wî lingên wan şuştin, xiftanê xwe li xwe kir û dîsa li ser sifrê rûnişt. Wî ji wan pirsî: «Ma hûn dizanin ku min ji bo we çi kir?13Hûn ji min re dibêjin ‹Mamoste› û ‹Xudan› û hûn rast dibêjin, çimkî ez ew im.14Eger bi ser ku ez Xudan û Mamoste me jî, min lingên we şuştin, divê hûn jî lingên hevdû bişon.15Min mînakek da we, da ku çawa min ji we re kir, hûn jî wusa bikin.16Bi rastî, bi rastî ez ji we re dibêjim, xulam ne di ser axayê xwe re ye, ne jî yê ku hatiye şandin, di ser ê ku ew şandiye re ye.17Madem ku hûn van tiştan dizanin, xwezî bi we, eger hûn wan bikin.Îsa Girtina Xwe Dide Zanîn 18«Ez ji bo we hemûyan nabêjim; ez dizanim min kî hilbijartine. Lê divê ew nivîsar bê cih:‹Yê ku nanê min xwarPehniya xwe li hember min rakir.›[b] 19«Ez van niha, beriya ku bibin ji we re dibêjim. Wusa ku dema ew bibin, hûn bawer bikin ku ez ew im.20Bi rastî, bi rastî ez ji we re dibêjim, yê ku wî kesê ez dişînim, qebûl bike, min qebûl dike û yê ku min qebûl bike, wî yê ku ez şandime qebûl dike.»21Piştî ku Îsa ev tişt gotin, di ruh de gelek reht bû; wî şahidî kir û got: «Bi rastî, bi rastî ez ji we re dibêjim, yek ji we wê min bide dest.»22Şagirtan li hevdû nêrî û heyirîn, ka ew li ser kê dibêje.23Yekî ji şagirtên wî, yê ku Îsa jê hez dikir, pala xwe dabû singê Îsa.24Şimûn-Petrûs ji wî re îşaret kir û got: «Bipirse, ka li ser kê dibêje.»25Wî jî pala xwe dabû singê Îsa, pirsî: «Ya Xudan, kî ye ew?»26Îsa bersîv da û got: «Ez pariyê nên li xwarinê bixim û bidim kê ew e.» Di pey de wî pariyek nan hilda, li xwarinê xist û da Cihûdayê kurê Şimûnê Îsxeryotî.27Piştî ku Cihûda pariyê nên stand, Îblîs ket dilê wî. Îsa ji wî re got: «Tiştê ku tê bikî, niha zû bike.»28Lê tu kesî ji yên ku li ser sifrê rûdiniştin, fêm nekir ku wî çima weha got.29Ji ber ku xelîtka* peran bi Cihûda re bû, hinan ji wan guman dikir ku Îsa dibêje: «Tiştên ku ji bo cejnê ji me re lazim in bikirre», an: «Tiştekî bide belengazan.»30Gava ku Cihûda pariyê nên stand, di cih de derket derve. Û şev bû.Emrekî Nû: Ji Hevdû Hez Bikin 31Piştî ku ew derket derve, Îsa got: «Niha Kurê Mirov hat birûmetkirin û Xwedê jî bi wî hat birûmetkirin.32Eger Xwedê bi wî hat birûmetkirin, Xwedê jî wê wî bi xwe bi rûmet bike. Hem jî wê wî di cih de bi rûmet bike.33Zarono! Ez hê demeke kurt bi we re me. Hûnê li min bigerin, lê wek ku min ji Cihûyan re got, niha ez ji we re jî dibêjim, hûn nikarin bên cihê ku ez diçimê.34«Ez emrekî nû didim we: Ji hevdû hez bikin. Wek ku min ji we hez kir, hûn jî ji hevdû hez bikin.35Bi vê yekê hemû wê bizanin ku hûn şagirtên min in, eger hûn ji hevdû hez bikin.»Îsa Dizane ku Petrûs Wê Wî Înkar Bike 36Şimûn-Petrûs jê pirsî: «Ya Xudan, tu bi ku derê ve diçî?» Îsa bersîva wî da: «Cihê ku ez diçimê, niha tu nikarî li pey min bêyî, lê paşê tê li pey min bêyî.»37Petrûs jê re got: «Ya Xudan, çima ez niha nikarim li pey te bêm? Ezê ji bo te canê xwe bidim.»38Îsa bersîva wî da: «Ma tê ji bo min canê xwe bidî? Bi rastî, bi rastî ez ji te re dibêjim, hê dîk bang nedayî, tê sê caran min înkar bikî.
a.  13:1 Weha jî tê fêmkirin: «temam», yanî «bê kêmahî ji wan hez kir.»
b.  13:18 Ji: Zebûr 41:9

Yûhenna Beşê 12 Yûhenna Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 14 Riya ku Diçe Bav 1«Bila dilê we reht nebe. Baweriya xwe bi Xwedê bînin û baweriya xwe bi min jî bînin.2Di mala Bavê min de gelek ode hene. Eger wusa tunebûya, ma minê ji we re bigota ku ez diçim ji we re cih amade bikim?3Dema ku ez çûm û min ji we re cih amade kir, ezê dîsa bêm û we bibim ba xwe, da ku cihê ez lê bim, hûn jî li wê derê bin.4Hûn riya wî cihê ku ez diçimê dizanin.»5Tûma jê re got: «Ya Xudan, em nizanin tu diçî ku derê, emê çawa rê bizanin?»6Îsa ji wî re got: «Rê, rastî û jiyan ez im. Heta ku ne bi destê min be, tu kes nayê ba Bav.7Eger we ez nas bikirama, weyê Bavê min jî nas bikira. Îcar ji niha ve hûn wî nas dikin û we ew dîtiye.»8Filîpos jê re got: «Ya Xudan, ka Bav nîşanî me bide, ev têra me dike!»9Îsa jê re got: «Ey Filîpos, evqas dem ez bi we re me, ma hê jî te ez nas nekirime? Yê ku ez dîtime, Bav dîtiye; tu çawa dibêjî: ‹Bav nîşanî me bide›?10Ma tu bawer nakî ku ez bi Bav re me û Bav jî bi min re ye? Gotinên ku ez ji we re dibêjim, ez ji ber xwe nabêjim. Lê Bavê ku bi min re dimîne, karên xwe dike.11Ji min bawer bikin ku ez bi Bav re me û Bav jî bi min re ye. Lê qet nebe, ji ber van karan bawer bikin.12Bi rastî, bi rastî ez ji we re dibêjim, yê ku baweriyê bi min bîne, karên ku ez dikim, ew bi xwe jî wê bike. Ewê yên hê mezintir jî bike, çimkî ez diçim ba Bav.13Bi navê min hûn çi bixwazin, ezê bikim, da ku Bav bi Kur bi rûmet bibe.14Eger hûn bi navê min tiştekî ji min bixwazin, ezê wî bikim.Îsa Soza Şandina Ruhê Pîroz Dide 15«Eger hûn ji min hez dikin, hûnê emrên min bînin cih.16Û ezê ji Bav bixwazim û ewê Alîkarekî din bide we, da ku her û her bi we re bimîne.17Ew Ruhê Rastiyê ye; dinya nikare wî qebûl bike, çimkî ne wî dibîne û ne jî wî nas dike. Lê hûn wî nas dikin, çimkî ew bi we re dimîne û ewê di dilê we de be.18«Ez we sêwî nahêlim; ezê dîsa bêm ba we.19Piştî demeke kurt, êdî dinya min nabîne, lê hûnê min bibînin. Madem ez dijîm, hûn jî, hûnê bijîn.20Wê rojê hûnê bizanin ku ez bi Bavê xwe re me, hûn bi min re ne û ez jî bi we re me.21«Yê ku emrên min qebûl dike û wan tîne cih, ew e yê ku ji min hez dike. Yê ku ji min hez dike, ewê ji aliyê Bavê min ve bê hezkirin. Ez jî, ezê ji wî hez bikim û xwe ji wî re eşkere bikim.»22Cihûda* – ne yê Îsxeryotî – ji wî re got: «Ya Xudan, ev çawa dibe ku tê xwe ji me re eşkere bikî, lê xwe ji dinyayê re eşkere nakî?»23Îsa bersîva wî da û got: «Eger yek ji min hez bike, wê gotina min bigire. Bavê min jî wê ji wî hez bike û emê bên ba wî û li ba wî cih bigirin.24Yê ku ji min hez nake, gotinên min jî nagire. Gotina ku hûn dibihîzin ne ya min e, lê ya wî Bavî ye, ku ez şandime.25Hê ez li ba we, min ev tişt ji we re gotin.26Lê Alîkar – Ruhê* Pîroz – yê ku Bav wê bi navê min bişîne, ewê hemû tiştî hînî we bike û wê her tiştên ku min ji we re gotine, bîne bîra we.27«Ez aştiyê* ji we re dihêlim; ez aştiya xwe didim we. Ez wek ku dinya dide we nadim. Bila dilê we reht nebe û netirsin!28We bihîst ku min ji we re got: ‹Ez diçim, lê ezê dîsa bêm ba we!› Eger we ji min hez bikira, hûnê şa bibûna ji bo ku ez diçim ba Bav. Çimkî Bav di ser min re ye.29Min ev niha berî ku çêbin gotin, da ku, dema ew çêbin, hûn bawer bikin.30Êdî ez bi we re pirr napeyivim, çimkî serokê vê dinyayê tê. Tu tiştê wî bi min re tune,31lê bila dinya bizane ku ez ji Bav hez dikim û Bav çawa emir daye min ez wusa dikim.«Rabin, em ji vir herin.
Yûhenna Beşê 13 Yûhenna Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 15 Mêwa Rastîn 1«Ez mêwa rastîn im, Bavê min jî rezvan e.2Ew her şivika min a ku fêkî nade dibire; her şivika ku fêkî dide jî, ji bo ku bêtir fêkî bide dikezixîne û paqij dike.3Bi gotina ku min ji we re got, ji xwe hûn paqij in.4Bi min re bimînin, ez jî bi we re. Çawa ku şivik bi mêwê ve nemîne ji ber xwe nikare fêkî bide, hûn jî wusa bi min re nemînin hûn nikarin fêkî bidin.5«Ez mêw im, hûn jî şivik in. Yê ku bi min re dimîne û ez bi wî re dimînim, ew gelek fêkî dide. Çimkî bêyî min hûn nikarin tu tiştî bikin.6Eger yek bi min re nemîne, wê wek şivika mêwê bê avêtin derve û hişk bibe. Hingê ew tên civandin, tên avêtin nav êgir û dişewitin.7Eger hûn bi min re bimînin û gotinên min li ba we bimînin, hûn her çi dixwazin bixwazin, wê ji we re bê dayîn.8Bi zêde fêkî dayina xwe û bi şagirtbûna min, hûnê bavê min bi rûmet bikin.9«Wek ku Bav ji min hez dike, ez jî wusa ji we hez dikim. Di hezkirina min de bimînin.10Eger hûn emrên min bînin cih, hûnê di hezkirina min de bimînin; çawa ku min emrên Bav anîn cih û ez di hezkirina wî de dimînim.11Min ev tişt ji we re gotin, da ku şabûna min bi we re be û şabûna we temam bibe.12Emrê min ev e: Ji hevdû hez bikin, wek ku min ji we hez kir.13Tu hezkirin ne di ser wê hezkirinê re ye ku mirovek di ber dostên xwe de canê xwe dide.14Eger hûn tiştên ku min li we emir kirin bînin cih, hûn dostên min in.15Êdî ez ji we re nabêjim ‹xulam›; çimkî xulam nizane ku axayê wî çi dike. Ez ji we re dibêjim ‹dostên min›; çimkî her tiştên ku min ji Bavê xwe bihîstin, min bi we dan zanîn.16Ne we ez hilbijartim, lê min hûn hilbijartin û kifş kirin, da ku hûn herin fêkî bidin û fêkiyê we bimîne. Hingê hûn bi navê min çi ji Bav bixwazin ewê bide we.17Emrê min ji bo we ev e: Ji hevdû hez bikin.Dijminahiya Dinyayê 18«Eger dinya ji we nefret bike, bizanin ku beriya we, ji min nefret kiriye.19Eger hûn ji dinyayê bûna, dinyayê wê ji yên xwe hez bikira. Lê ji bo ku min hûn ji dinyayê hilbijartine, hûn ne ji dinyayê ne. Ji ber vê yekê dinya ji we nefret dike.20Peyva ku min ji we re got bînin bîra xwe: ‹Xulam ne di ser axayê xwe re ye.› Eger wan tengahî dabe min, wê tengahiyê bidin we jî. Eger wan gotina min girtibe, wê gotina we jî bigirin.21Lê van hemû tiştan wê ji ber navê min bi we bikin, çimkî ew, wî yê ku ez şandime nas nakin.22«Eger ez nehatama û min ji wan re negota, gunehên wan wê tunebûya. Lê niha ji bo guneh hêceta* wan tune.23Yê ku ji min nefret dike, ji Bavê min jî nefret dike.24Karên ku tu kesî nekirine, eger min di nav wan de nekiribana, wê gunehên wan tunebûya. Lê niha wan dît û dîsa hem ji min hem jî ji Bavê min nefret kirin.25Lê belê ev yek çêbû, da ev gotina ku di Şerîeta wan de hatiye nivîsîn, bê cih:«Wan bê sedem ji min nefret kir.»[a] 26«Çaxê Alîkarê ku ezê ji ba Bav ji we re bişînim, ew Ruhê Rastiyê yê ku ji ba Bav derdikeve bê, ewê ji bo min şahidiyê bike.27Hûn jî, hûnê şahidiyê bikin, çimkî ji destpêkê ve hûn bi min re bûne.
a.  15:25 Ji: Zebûr 35:19; 69:4

Yûhenna Beşê 14 Yûhenna Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 16 1«Min ev tişt ji we re gotin, da ku hûn neterpilin*.2Ewê we ji kinîştan bavêjin derve. Erê wextekî wusa tê, her kesê ku we bikuje wê guman bike ku xizmetê ji Xwedê re dike.3Wê van bikin, çimkî wan ne Bav nas kir û ne jî ez.4Lê belê min ev tişt ji we re gotin, da ku çaxê wextê wan bê, hûn bînin bîra xwe ku min ev ji we re gotine.«Min ev di destpêkê de ji we re negotin, çimkî ez bi we re bûm.Li ser Ruhê Pîroz 5Lê niha ez diçim ba yê ku ez şandime. Û ji nav we tu kes ji min napirse: ‹Tu bi ku derê ve diçî?›6Îcar ji ber ku min ev tişt ji we re gotin, dilê we bi xemgînî tije bûye.7Lê belê ez rastiyê ji we re dibêjim: Çûyîna min ji bo we çêtir e. Eger ez neçim, Alîkar ji we re nayê. Lê eger ez herim, ezê wî ji we re bişînim.8Dema ku ew bê, ewê derbarê guneh, rastî û dîwanê* de bala dinyayê bikişîne ser sûcên wê.9Li ser guneh, çimkî ew baweriyê bi min naynin.10Li ser rastiyê, çimkî ez diçim ba Bav û êdî hûn min nabînin.11Li ser dîwanê, çimkî serokê vê dinyayê sûcdar hatiye derxistin.12«Hê gelek tiştên ku ez ji we re bêjim hene, lê niha hûn nikarin wan ragirin.13Lê dema ku ew Ruhê Rastiyê bê, ewê we ber bi hemû rastiyê ve bibe. Çimkî ew ji ber xwe napeyive, lê tiştên ku bibihîze wê bêje û tiştên ku wê bibin, wê bi we bide zanîn.14Ewê min bi rûmet bike, çimkî ewê ji yê min bistîne û bi we bide zanîn.15Her çiyê Bav hebe, yê min e. Ji ber vê yekê min got ku ewê ji yê min bistîne û bi we bide zanîn.Xemgînî û Şahî 16«Piştî demeke kurt, êdî hûn min nabînin. Dîsa piştî demeke kurt hûnê min bibînin.»17Ji şagirtên wî hinekan ji hevdû re gotin: «Ev çi ye ku ew ji me re dibêje? ‹Piştî demeke kurt hûn min nabînin û dîsa piştî demeke kurt hûnê min bibînin.› Û dibêje: ‹Çimkî ezê herim ba Bav›?»18Îcar wan digot: «Ev ‹dema kurt› a ku dibêje çi ye? Em fêm nakin ku ew çi dibêje.»19Îsa dizanibû ku ew dixwazin jê bipirsin; li ser vê yekê wî ji wan re got: «Hûn li ser gotina min a ‹Piştî demeke kurt hûn min nabînin û dîsa piştî demeke kurt hûnê min bibînin› ji hev dipirsin?20Bi rastî, bi rastî ez ji we re dibêjim, hûnê bigirîn û li xwe bixin, lê dinya wê şa bibe. Hûnê xemgîniyê bikişînin, lê xemgîniya we wê bibe şahî.21Dema ku jin zarokê tîne dinyayê, êşê dikişîne. Lê piştî ku zarok anî, bi wê şabûna ku mirovek hatiye dinyayê, êdî ew êşa xwe nayne bîra xwe.22Niha hûn jî xemgîn in, lê ezê we dîsa bibînim û dilê we wê bi şahiyê tije bibe. Û tu kes vê şahiya we ji we nastîne.23Dema ku ew roj bê, hûn tu tiştî ji min napirsin. Bi rastî, bi rastî ez ji we re dibêjim, hûn bi navê min her çi ji Bav bixwazin, ewê bide we.24Heta niha we bi navê min tu tişt nexwest. Bixwazin, hûnê bistînin, wusa ku şahiya we temam bibe.Ez li hember Dinyayê bi ser Ketim 25«Min ev tişt ji we re bi meselan gotin. Wext tê ku êdî ez bi meselan ji we re nabêjim. Êdî ezê bi eşkereyî ji we re li ser Bav bêjim.26Wê rojê hûnê bi navê min bixwazin; ez ji we re dibêjim, ne lazim e ku ez ji bo we ji Bav bixwazim;27Bav bi xwe ji we hez dike, çimkî hûn ji min hez dikin û bawer dikin ku ez ji ba Xwedê hatime.28Ez ji ba Bav derketim û hatim dinyayê. Dîsa ez dinyayê dihêlim û diçim ba Bav.»29Şagirtên wî gotin: «Va ye, niha tu bi eşkereyî dipeyivî û qet bi meselan nabêjî.30Niha em fêm dikin ku tu her tiştî dizanî û hewcedariya te tune ku kesek ji te bipirse. Ji bo vê yekê em bawer dikin ku tu ji ba Xwedê hatiyî.»31Îsa ji wan re got: «Niha hûn bawer dikin?32Wext tê, erê hatiye jî, wextê ku her yek ji we wê belav bibe, wê here cihê xwe û min bi tenê bihêle. Lê ez ne bi tenê me, çimkî Bav bi min re ye.33Min ev tişt ji we re gotin, da ku hûn bi min re di aştiyê* de bin. Hûnê li dinyayê tengahiyê bibînin, lê bi zirav bin! Ez li hember dinyayê bi ser ketim.»
Yûhenna Beşê 15 Yûhenna Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 17 Îsa ji bo Bawermendan Dua Dike 1Piştî ku Îsa ev tişt gotin, çavên xwe ber bi ezmên ve hildan û got: «Ya Bavo, saet hat! Kurê xwe bi rûmet bike, da ku Kur jî te bi rûmet bike.2Çimkî te desthilatî li ser hemû mirovan da wî, da ku jiyana herheyî bide hemû kesên ku te dane wî.3Jiyana herheyî jî ev e: Ku ew te, tu  Xwedayê bi tenê rast û Îsa Mesîhê ku te şandiye nas bikim.4Min tu li ser rûyê erdê bi rûmet kirî. Karê ku te spartibû min, min ew pêk anî.5Ya Bavo, beriya ku dinya çêbe ew rûmeta ku li ba te ya min bû, bi wê niha min li ba xwe bi rûmet bike.6«Min navê te ji wan mirovan re eşkere kir ên ku te ji dinyayê dan min. Yên te bûn, te ew dan min û wan peyva te girt.7Ew niha dizanin, her tiştên ku te dane min, ji te ne.8Peyvên ku te dan min, min dan wan û wan jî ew qebûl kirin. Ew bi rastî dizanin ku ez ji te hatime û bawerî anîn ku te ez şandime.9«Ez ji bo wan dua dikim. Ne ji bo dinyayê; ez ji bo yên ku te dane min dua dikim. Çimkî ew ên te ne.10Hemû yên ku yên min in, yên te ne; yên te jî yên min in. Û ez bi wan bi rûmet bûme.11Êdî ez ne li dinyayê me, lê ew li dinyayê ne; niha ez têm ba te. Ya Bavê Pîroz! Bi navê xwe yê ku te da min, wan biparêze, da ku ew jî wek me bibin yek.12Dema ku ez bi wan re bûm, bi navê te yê ku te dabû min, ez li wan bûm xweyî. Min ew parastin û tu kes ji wan winda nebû, ji bilî kurê helakê, da ku Nivîsara Pîroz bê cih.13Lê niha ez têm ba te û hê ku ez li dinyayê me, ez van gotinan dibêjim, ji bo ku şabûna min di dilê wan de temam bibe.14Min peyva te gihand wan û dinyayê ji wan nefret kir. Çimkî, çawa ku ez ne ji dinyayê me, ew jî ne ji dinyayê ne.15Ez dua dikim, ne ji bo ku tu wan ji dinyayê rakî, lê ji bo ku tu wan ji Yê Xerab biparêzî.16Çawa ku ez ne ji dinyayê me, ew jî ne ji dinyayê ne.17Wan bi rastiyê pîroz bike û veqetîne; peyva te rastî ye.18Wek ku te ez şandim dinyayê, min jî ew şandin dinyayê.19Ez ji bo wan xwe dikim veqetandiyê pîroz, da ku ew jî bi rastiyê pîroz bibin û veqetin.20«Ez ne bi tenê ji bo wan, lê ji bo yên ku bi gotina wan baweriyê bi min tînin jî dua dikim,21da ku hemû bibin yek. Ya Bavo, çawa tu bi min re yî û ez bi te re me, bila ew jî bi me re bin, da ku dinya bawer bike ku te ez şandime.22Rûmeta ku te da min, min da wan, da ku ew bibin yek, wek ku em yek in:23Ez bi wan re, tu jî bi min re, da ku ew bigihîjin yekîtiyeke temam û dinya bizane ku te ez şandime û çawa ku tu ji min hez dikî, tu ji wan jî hez dikî.24«Ya Bavo, ez dixwazim yên ku te dane min, li cihê ku ez lê me bi min re bin, da ku rûmeta ku te daye min bibînin. Çimkî te beriya damezrandina dinyayê ji min hez kir.25Ya Bavê dadperwer*! Dinya te nas nake, lê ez te nas dikim. Ev jî dizanin ku te ez şandime.26Min navê te bi wan da zanîn û ezê hê bidim zanîn, da ku hezkirina te ya ji min, bi wan re jî be û ez bi wan re bim.»
Yûhenna Beşê 16 Yûhenna Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 18 Girtina Îsa 1Piştî ku Îsa ev tişt gotin, bi şagirtên xwe ve derbasî aliyê din ê newala Qidronê bû. Li wê derê baxçeyek hebû. Îsa û şagirtên xwe ketinê.2Cihûdayê* ku ew da dest jî ev cih dizanibû, çimkî Îsa û şagirtên xwe gelek caran li wir li hev diciviyan.3Îcar Cihûda komeke leşker û hin parêzgerên ku Fêrisî û serekên kahînan şandibûn, bi fanos, xetîre û çekan ve bi xwe re anîn û hat wê derê.4Îsa hemû tiştên ku wê bihatana serê wî dizanibû. Îcar derket pêş û ji wan re got: «Hûn li kê digerin?»5Wan lê vegerand û gotin: «Li Îsayê Nisretî!» Îsa ji wan re got: «Ez ew im.»Cihûdayê ku Îsa da dest jî bi wan re bû.6Gava ku Îsa ji wan re got: «Ez ew im!» ew ber bi paş ve çûn û ketin erdê.7Wî dîsa ji wan pirsî: «Hûn li kê digerin?» Wan got: «Li Îsayê Nisretî.»8Îsa bersîva wan da: «Min ji we re got ku ez ew im; madem hûn li min digerin, bihêlin bila evên ha herin.»9Wî ev got, da ew peyva ku wî gotibû bê cih: «Ji yên ku te dane min, min yek ji wan winda nekir.»[a] 10Hingê Şimûn-Petrûs şûrê ku pê re bû kişand û daweşand xulamê Serokkahîn û guhê wî yê rastê jêkir. Navê xulam Malxos bû.11Îsa ji Petrûs re got: «Şûrê xwe bixe kalan! Ma ez wê kasa tehl a ku Bav daye min venaxwim?»Li ber Serokkahîn 12Piştî vê yekê koma leşkeran û serdarê wan û parêzgerên Cihûyan Îsa girtin û girêdan.13Pêşî ew birin ba Henanê ku xezûrê Qeyafa bû. Qeyafa Serokkahînê wê salê bû.14Ew Qeyafa bû yê ku şîreta «Di oxira gel de mirina yekî ji bo me çêtir e» li serekên Cihûyan kiribû.Înkarkirina Petrûs 15Şimûn-Petrûs û şagirtekî din li pey Îsa diçûn. Ji ber ku ev şagirt nasê Serokkahîn bû, ew bi Îsa re ket hewşa Serokkahîn.16Lê Petrûs li derve, li ber derî rawestabû. Îcar şagirtê ku nasê Serokkahîn bû derket derve û bi dergehvanê re peyivî û Petrûs anî hundir.17Ew keçika dergehvan ji Petrûs pirsî: «Ma tu jî ne yek ji şagirtên vî mirovî yî?» Petrûs got: «Na, ne ez im.»18Di vê navê de xizmetkar û parêzger li ber agirê ku ji komirê vêxistibûn, rawestabûn û xwe germ dikirin, çimkî dinya sar bû. Petrûs jî li ba wan rawestabû û xwe germ dikir.Pirskirina Serokkahîn 19Hingê Serokkahîn, Îsa li ser şagirtên wî û hînkirina wî kişand pirsyariyê.20Îsa bersîv da û got: «Ez bi eşkereyî bi xelkê re peyivîm. Min herdem li kinîştan û li Perestgeha ku hemû Cihû lê diciviyan hîn dikir. Min tu tişt bi dizî negot.21Tu çima min dikişînî pirsyariyê? Ji yên ku ez bihîstime bipirse, ka min ji wan re çi gotiye; ew dizanin ku min çi gotiye.»22Dema ku Îsa weha peyivî, yek ji parêzgerên ku li wê derê disekinîn sîleyek lê xist û got: «Çawa tu bersîva Serokkahîn weha didî?»23Îsa lê vegerand û got: «Eger min ne rast gotibe, nerastiya min bêje. Lê eger ez rast dibêjim, tu çima li min dixî?»24Hingê Henan ew girêdayî şand ba Qeyafayê Serokkahîn.Petrûs Dîsa Îsa Înkar Dike 25Di vê navê de Şimûn-Petrûs hê rawestabû, xwe germ dikir. Ji wî pirsîn: «Ma tu jî ne yek ji şagirtên wî yî?» Wî ev înkar kir û got: «Na, ne ez im.»26Yek ji xizmetkarên Serokkahîn, mirovê wî yê ku Petrûs guhê wî birrîbû, jê pirsî: «Ma min tu di nav baxçe de bi wî re nedîtî?»27Petrûs dîsa ev înkar kir û di wê gavê de dîk bang da.Li ber Pîlatosê Walî 28Îcar Îsa ji ba Qeyafa birin qesra walî. Serê sibê zû bû û Cihû neketin qesrê, da ku adetên paqijiyê yên dînî xera nekin û bikarin xwarina Cejna* Derbasbûnê bixwin.29Loma Pîlatos derket derve, hat ba wan û pirsî: «Hûn vî mirovî bi çi sûcdar dikin?»30Wan bersîva wî da û got: «Eger ev ne mirovekî xerabkar bûya, me ew teslîmî te nedikir.»31Pîlatos ji wan re got: «Hûn bi xwe wî bibin û li gor Şerîeta xwe dîwana wî bikin.» Cihûyan lê vegerand û gotin: «Destûra me tune ku em tu kesî bikujin.»32Ev çêbû, da ku gotina Îsa ku pê îşaret kiribû, ka ewê bi mirineke çawa bimire, bê cih.33Hingê Pîlatos dîsa ket qesra walî, gazî Îsa kir û jê pirsî: «Ma tu Padîşahê Cihûyan î?»34Îsa lê vegerand û got: «Tu vê ji ber xwe dibêjî an hinekên din ev yek li ser min ji te re gotine?»35Pîlatos got: «Ma ez Cihû me? Miletê te bi xwe û serekên kahînan tu dayî destê min. Te çi kiriye?»36Îsa bersîv da û got: «Padîşahiya min ne ji vê dinyayê ye; eger padîşahiya min ji vê dinyayê bûya, ji bo ku ez nekevim destê Cihûyan, xizmetkarên min wê li ber xwe bidana. Lê padîşahiya min ne ji vê dinyayê ye.»37Pîlatos jî jê re got: «Nexwe tu padîşah î?» Îsa bersîv da û got: «Tu ji bo min dibêjî ku ez padîşah im. Ez ji bo vê yekê ji dayik bûme û ji bo vê yekê hatime dinyayê, da ku ez ji rastiyê re şahidiyê bikim. Her kesê ku ji aliyê rastiyê be, guhê xwe dide dengê min.»38Pîlatos jê pirsî: «Ma rastî çi ye?»Piştî vê pirsê, Pîlatos dîsa çû derve ba Cihûyan û ji wan re got: «Ez tu sedemê sûcdarkirina wî nabînim.Îsa Cezayê Mirinê Distîne 39Lê adeta we ye ku ez di Cejna Derbasbûnê de yekî girtî ji bo we berdim. Ma hûn dixwazin ku ez ji bo we padîşahê Cihûyan berdim?»40Li ser vê yekê wan bi qîrîn got: «Ne vî mirovî, lê Barabas berde!» Barabas jî serhildêrek bû.
a.  18:9 Yûhenna 6:39

Yûhenna Beşê 17 Yûhenna Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 19 1Hingê Pîlatos Îsa girt û da ber qamçiyan.2Leşkeran jî ji stiriyan tacek honandin û dan serê wî û xiftanekî binefşî lê kirin.3Îcar dihatin pêş wî û digotin: «Bijî padîşahê Cihûyan!» Û sîle li wî dixistin.4Pîlatos dîsa derket derve û ji wan re got: «Va ye, niha ez wî tînim derve ba we, da ku hûn bizanin ku min tu sedemê sûcdarkirina wî nedîtiye.»5Li ser vê yekê Îsa bi taca serê xwe ya ji stiriyan çêkirî û bi xiftanê binefşî yê li xwe kirî ve derket derve. Pîlatos ji wan re got: «Va ye, ew mirov!»6Dema ku serekên kahînan û parêzgeran ew dît, qîriyan û gotin: «Wî li xaçê bixe, wî li xaçê bixe!» Pîlatos ji wan re got: «Hûn bi xwe wî bibin li xaçê bixin. Ez bi xwe tu sedemê sûckirina wî nabînim.»7Cihûyan bersîva wî da û gotin: «Şerîeta me heye û li gor Şerîetê divê ew bimire. Çimkî wî xwe kiriye Kurê Xwedê.»[a] 8Dema ku Pîlatos ev gotin bihîst, ew hê bêtir tirsiya.9Ew dîsa çû hundirê qesra walî û ji Îsa re got: «Tu ji ku derê yî?» Lê Îsa bersîva wî neda.10Pîlatos jî jê re got: «Ma tu bi min re napeyivî? Ma tu nizanî ku desthilatiya min heye ku ez te berdim û desthilatiya min heye ku ez te li xaçê jî bixim?»11Îsa lê vegerand û got: «Eger ji jor ji te re nehata dayîn, tu desthilatiya te wê li ser min tunebûya. Ji ber vê yekê gunehê wî yê ku ez dame destê te mezintir e.»12Hingê Pîlatos dixebitî ku Îsa berde, lê Cihû qîriyan û gotin: «Eger tu vî mirovî berdî, tu ne dostê Qeyser î! Her kesê ku xwe bike padîşah, li hember Qeyser serî hildaye!»13Dema ku Pîlatos ev gotinên ha bihîstin, Îsa anî derve. Ew bi xwe jî li ser kursiyê dîwanê rûnişt, ku li cihê ‹Reqfa Kevir› bû – bi Îbranî* jê re ‹Gabata› digotin.14Roja* Amadekirinê ya Cejna Derbasbûnê bû. Saet li dora diwanzdehan bû, nîvro bû. Pîlatos ji Cihûyan re got: «Va ye, padîşahê we!»15Lê ew qîriyan: «Bila ji me dûr be, bila ji me dûr be! Wî li xaçê bixe!» Pîlatos ji wan re got: «Ma ez padîşahê we li xaçê bixim?» Serekên kahînan bersîva wî dan: «Ji Qeyser pê ve, padîşahê me tune.»16Hingê wî Îsa teslîmî wan kir, da ku li xaçê bixin.Li ser vê yekê wan Îsa bir.Îsa li Xaçê Tê Xistin 17Îsa bi xwe xaça xwe hilgirt û derket wî cihê ku jê re ‹Cihê Qoqê Serî› – bi Îbranî ‹Golgota› – digotin.18Li wê derê wan ew bi du kesên din re li xaçê xistin. Her yek li kêlekekê, Îsa di navbera wan de bû.19Pîlatos depikek nivîsî û bi xaçê ve danî. Tiştê nivîsî ev bû: «ÎSAYÊ NISRETÎ, PADÎŞAHÊ CIHÛYAN.»20Gelek Cihûyan ev nivîsdek xwend, çimkî cihê ku Îsa li xaçê xistibûn nêzîkî bajêr bû û ew bi Îbranî*, Latînî û Yewnanî hatibû nivîsîn.21Lê serekên kahînên Cihûyan ji Pîlatos re gotin: «Nenivîse ‹Padîşahê Cihûyan›! Binivîse ku ‹Vî mirovî got: Ez Padîşahê Cihûyan im.›»22Pîlatos bersîv da: «Min çi nivîsîbe, min nivîsiye.»23Piştî ku leşkeran Îsa li xaçê xistin, wan cilên wî hildan, kirin çar par, da ku ji her yekî re parek bikeve. Kirasê wî jî hildan. Kiras ji serî heta binî honandî û bêdirûtin bû.24Îcar ji hevdû re gotin: «Werin em vî nedirînin, em pişkê bavêjin, ka wê ji kê re bikeve.» Ev çêbû, da ku ew nivîsar bê cih:«Cilên min di nav xwe de leva* kirin,Û ji bo xiftanê min pişk avêtin.»[b] Hingê leşkeran tam evên ha kirin.25Li ber xaça Îsa diya wî, xaltiya wî, Meryema jina Klopas û Meryema* Mejdelanî rawestabûn.26Dema Îsa dît ku diya wî û şagirtê wî yê ku wî jê hez dikir li wê derê disekinin, wî ji diya xwe re got: «Sitiyê! Va ye kurê te!»27Di pey de wî ji şagirtê xwe re got: «Va ye diya te!» Ji hingê û pê ve vî şagirtî ew bir mala xwe.Mirina Îsa 28Piştî vê yekê êdî Îsa dizanibû ku her tişt pêk hat. Ji bo ku Nivîsara Pîroz bê cih, wî got: «Ez tî me.»29Firaxek ji sihikê tijekirî li wê derê bû. Avgirek* li nav sihikê xistî bi serê darikê gûrizê* ve danîn û dirêjî devê wî kirin.30Gava ku Îsa sihik vexwar, wî got: «Temam bû», serê xwe xwar kir û ruhê xwe da.Gotina Pêxember Tê Cih 31Ji ber ku roja* Amadekirinê bû û diviya roja Şemiyê cesed li ser xaçê nemînin – çimkî ew Şemî rojeke gelek girîng bû – serekên Cihûyan ji Pîlatos daxwaza şikandina teşkên ên xaçkirî kirin, da ku ew bên rakirin.32Îcar leşker hatin; pêşî teşkên yekî û di pey de teşkên ê din ên ku bi wî re hatibûn xaçkirin, şikandin.33Lê gava ku ew hatin ba Îsa û dîtin ku ew ji xwe miriye, wan teşkên wî neşikandin.34Lê dîsa jî ji leşkeran yekî newqa wî bi rimê qul kir û di cih de av û xwîn herikî.35– Yê ku ev dît şahidî kir, da ku hûn jî bawer bikin. Şahidiya wî rast e û ew dizane ku ew rastiyê dibêje. –36Ev çêbû, da ku ew nivîsar bê cih:«Tu hestiyê wî nayê şikandin.»[c] 37Û dîsa nivîsareke din weha dibêje:«Ewê li wî yê ku bedena wî qul kirine binêrin.»[d] Veşartina Îsa 38Piştî vê yekê, Ûsivê ji Arîmetyayê yê ku şagirtê Îsa bû û ji tirsa serekên Cihûyan xwe aşkere nekiribû, daxwaza rakirina cesedê Îsa ji Pîlatos kir û Pîlatos destûr dayê. Îcar Ûsiv hat û cesedê Îsa rakir.39Nîkodêmos jî hat, yê ku cara pêşî bi şev hatibû ba Îsa; wî nêzîkî sed lîtrên* Romayî ji mur* û dara* ûdê tevlihevkirî anî.40Wan cesedê Îsa hilanî, li gor adetên Cihûyan ên veşartina miriyan, giyayên bîhnxweş lê dan û bi cawên keten ew pêçan.41Li cihê ku Îsa lê hatibû xaçkirin baxçeyek hebû û di nav baxçe de jî goreke nû hebû ku hê tu kes lê nehatibû veşartin.42Ji ber ku roja* Amadekirinê ya Cihûyan bû û gor jî nêzîk bû, Îsa li wê derê dirêj kirin.
a.  19:7 Qanûna Kahîntiyê 24:16
b.  19:24 Ji: Zebûr 22:18
c.  19:36 Ji: Derketin 12:46; Hejmartin 9:12; Zebûr 34:20
d.  19:37 Ji: Zekerya 12:10

Yûhenna Beşê 18 Yûhenna Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 20 Gora Vala 1Roja pêşî ya heftiyê, serê sibê zû, hê ku tarî bû Meryema* Mejdelanî hat ser gorê. Wê dît ku kevir ji ber derê gorê hatiye rakirin,2bi bez çû ba Şimûn-Petrûs û şagirtê din ê ku Îsa jê hez dikir û ji wan re got: «Xudan ji gorê derxistine û em nizanin ku ew danîne ku derê.»3Li ser vê yekê Petrûs û şagirtê din derketin derve û bi aliyê gorê ve hatin.4Herdu jî bi hev re dibezîn, lê şagirtê din ji Petrûs zûtir bezî û ew pêşî gihîşt ser gorê.5Dema wî xwe xwar kir û nêrî, dît ku cawên keten raxistî ne. Lê ew neket hundir.6Hingê Şimûn-Petrûs jî li pey wî hat; ket hundirê gorê, cawên keten ên raxistî7û destmala ku li serê Îsa hatibû pêçandin, dîtin. Destmal ne li ba cawên keten bû, lê pêçayî û ji wan veqetayî bû.8Hingê şagirtê din ê ku pêşî gihîştibû ser gorê ket hundir. Wî dît û bawer kir.9– Wan hê ji Nivîsara Pîroz fêm nedikir ku diviya Îsa ji nav miriyan rabe. –10Piştî vê yekê şagirt vegeriyan cihên xwe.Îsa Xwe Nîşanî Meryema Mejdelanî Dide 11Lê Meryem li derve, li ber gorê sekinîbû û digiriya. Wê bi girîn xwe xwar kir û li hundirê gorê nêrî,12dît ku du milyaketên cilspî, li cihê ku cesedê Îsa lê hatibû dirêjkirin rûniştine, yek li cihê serê wî û yê din li cihê lingên wî.13Milyaketan ji wê re got: «Ya sitiyê! Tu çima digirî?» Meryemê ji wan re got: «Xudanê min rakirine û ez nizanim ew danîne ku derê.»14Gava wê weha got, li pişt xwe zivirî û dît ku Îsa li wê derê rawestaye. Lê wê nizanibû ku ew Îsa ye.15Îsa ji wê re got: «Ya sitiyê, tu çima digirî? Tu li kê digerî?» Meryemê jî guman kir ku ew baxçevan e; wê ji wî re got: «Ezxadim, eger te ew rakiribe, ji min re bêje, te ew daniye ku derê, da ku ez wî ji wê derê rakim.»16Îsa ji wê re got: «Meryem!» Meryem li wî zivirî û bi Îbranî got: «Rabbonî!» ku bi mana «Mamoste!» ye.17Îsa ji wê re got: «Destê xwe li min nede, çimkî hê ez derneketime ba Bav. Lê here ba birayên min û ji wan re bêje: ‹Ez derdikevim ba Bavê xwe û Bavê we, ba Xwedayê xwe û ba Xwedayê we.›»18Meryema* Mejdelanî çû ba şagirtan û ji wan re got: «Min Xudan dît» û tiştên ku wî ji wê re gotibû ji wan re got.Îsa Xwe Nîşanî Şagirtên Xwe Dide 19Wê êvara roja pêşî ya heftiyê, gava şagirt ji tirsa Cihûyan di pişt deriyên girtî de civiyabûn, Îsa hat, di nav wan de sekinî û ji wan re got: «Silamet li ser we be.»20Ev tişt got, destên xwe û newqa xwe nîşanî wan da. Gava ku şagirtan Xudan dît, pirr şa bûn.21Îsa dîsa ji wan re got: «Silamet li ser we be. Wek ku Bav ez şandim, ez jî we dişînim.»22Piştî ku weha peyivî pif kir wan û ji wan re got: «Ruhê* Pîroz bistînin.23Hûn li gunehên kê bibihûrin, ew lêbihûrtî ne. Hûn li gunehên kê nebihûrin, li wan nayê bihûrtin.»Îsa û Tûma 24Tûmayê ku yek ji diwanzdehan bû û jê re Cêwî digotin, gava ku Îsa hat, ne bi wan re bû.25Şagirtên din ji wî re gotin: «Me Xudan* dît.» Lê Tûma ji wan re got: «Heta ku ez di destên wî de cihê bizmaran nebînim, tiliya xwe li cihê bizmaran nedim û destê xwe daneynim ser newqa wî, ez qet bawer nakim.»26Piştî heşt rojan, şagirtên Îsa dîsa li malekê bûn û Tûma jî bi wan re bû. Derî girtî bûn, lê Îsa hat, di nav wan de sekinî û got: «Silamet li ser we be.»27Di pey de ji Tûma re got: «Tiliya xwe bîne vir û li destên min binêre. Destê xwe jî dirêj bike û deyne ser newqa min. Êdî bêbaweriyê neke, lê belê bi bawerî be!»28Tûma lê vegerand û got: «Xudanê* min û Xwedayê min!»29Îsa ji wî re got: «Ji ber ku te ez dîtim tu bawer dikî? Xwezî bi wan ên ku nebînin, lê dîsa bawer dikin!»Armanca Vê Kitêbê 30Erê, Îsa li ber şagirtên xwe hê gelek nîşanên din jî çêkirin ku ew di vê kitêbê* de nehatine nivîsîn.31Lê ev hatine nivîsîn, da ku hûn bawer bikin ku Îsa Mesîh e, Kurê Xwedê ye û bi vê baweriyê jiyana we bi navê wî hebe.
Yûhenna Beşê 19 Yûhenna Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna » Beşê 21 Îsa û Girtina Masiyan 1Piştî van bûyeran, Îsa dîsa xwe li perê Gola Teberiyayê nîşanî şagirtên xwe da. Ev bi vî awayî çêbû:2Şimûn-Petrûs, Tûmayê ku jê re Cêwî digotin, Natanyêlê ji Qenaya Celîlê, kurên Zebedî û du şagirtên Îsa yên din bi hev re bûn.3Şimûn-Petrûs ji wan re got: «Ez diçim ku masiyan bigirim.» Wan jî ji wî re got: «Em jî bi te re tên.» Derketin derve, li qeyikekê siwar bûn, lê wê şevê tu tişt negirtin.4Êdî çaxê bû sibe Îsa li qeraxê golê sekinî, lê şagirtan nizanibûn ku ew Îsa ye.5Îsa ji wan re got: «Zarono, ma pêxwarina we heye?» Wan lê vegerand û gotin: «Na.»6Îcar Îsa ji wan re got: «Torê bavêjin aliyê rastê yê qeyikê, hûnê bigirin.» Wan jî tor avêt; êdî ji pirrbûna masiyan hêza wan têrê nekir ku torê bikişînin.7Hingê şagirtê ku Îsa jê hez dikir ji Petrûs re got: «Ev Xudan e!» Gava ku Şimûn-Petrûs bihîst ku ew Xudan e, wî kirasê xwe li xwe kir – çimkî wî ew ji xwe kiribû – û xwe avêt golê.8Şagirtên din jî tora tije masî kişandin û bi qeyikê hatin nêzîk. Çimkî ji bejê ne dûr bûn, lê nêzîkî sed metreyan dûr bûn.Îsa bi Şagirtên Xwe re Xwarinê Dixwe 9Gava ku ew derketin bejê, dîtin ku li wir agirê ji komirê heye; masî li ser e û nan li ber e.10Îsa ji wan re got: «Hinek ji wan masiyên ku we niha girtine bînin.»11Şimûn-Petrûs ket qeyikê û tora ku bi sed û pêncî û sê masiyên mezin tije bû kişand bejê. Bi ser ku ewqas gelek bûn jî dîsa tor neçiriya.12Îsa ji wan re got: «Werin taştê bixwin.» Ji şagirtan tu kesî newêribû ku jê bipirse: «Tu kî yî?» Çimkî wan dizanibû ku ew Xudan e.13Îsa nêzîk bû, nan hilda, dan wan û bi vî awayî masî jî da wan.14Piştî rabûna ji nav miriyan, ev cara sisiyan bû ku Îsa xwe nîşanî şagirtan dida.Îsa û Petrûs 15Îcar piştî ku wan taştê xwar, Îsa ji Şimûn-Petrûs pirsî: «Ey Şimûnê kurê Yûhenna, ma tu ji van bêtir ji min hez dikî?» Petrûs jê re got: «Erê ya Xudan, tu dizanî ku ez ji te hez dikim.» Îsa ji wî re got: «Berxên min biçêrîne.»16Îsa cara diduyan ji wî re got: «Ey Şimûnê kurê Yûhenna, ma tu ji min hez dikî?» Wî ji Îsa re got: «Erê ya Xudan; tu dizanî ku ez ji te hez dikim.» Îsa jê re got: «Şivantiya miyên min bike.»17Îsa cara sisiyan ji Petrûs pirsî: «Ey Şimûnê kurê Yûhenna, ma tu ji min hez dikî?» Li ser pirsîna Îsa ya cara sisiyan «Ma tu ji min hez dikî?» kederê Petrûs girt û got: «Ya Xudan, tu her tiştî dizanî; tu dizanî ku ez ji te hez dikim.» Îsa ji wî re got: «Miyên min biçêrîne.18Bi rastî, bi rastî ez ji te re dibêjim, gava ku tu xort bûyî, te xwe girêdida û dera ku te dixwest tu diçûyiyê. Lê gava ku tu pîr bibî, tê destên xwe dirêj bikî û yekî din wê pişta te girêbide û te bibe cihê ku tu naxwazî heriyê.»19Wî ev got, ji bo nîşan bide ku ewê bi çi cûreyê mirinê Xwedê bi rûmet bike. Piştî vê yekê wî ji Petrûs re got: «Li pey min were.»Îsa û Şagirtê Hezkirî 20Gava ku Petrûs bi şûn de vegeriya, dît ew şagirtê ku Îsa jê hez dike li pey wan tê. Ev, ew şagirt bû ku di şîva êvarê de pala xwe dabû singê Îsa û gotibû: «Ya Xudan, yê ku wê te bide dest kî ye?»21Dema ku Petrûs ew dît, ji Îsa pirsî: «Ya Xudan, îcar evê bibe çi?»22Îsa ji wî re got: «Eger ez bixwazim ew bimîne heta ku ez bêm, te çi ji vê ye? Tu li pey min were!»23Loma gotina ku ew şagirt namire, di nav birayan de belav bû. Lê belê Îsa ji bo wî negotibû ku ew namire, lê gotibû: «Eger ez bixwazim ew bimîne heta ku ez bêm, te çi ji vê ye?»24Yê ku ji van tiştan re şahidiyê dike û ev nivîsîne, ev şagirt e. Em dizanin ku şahidiya wî rast e.25Hê gelek tiştên din ên ku Îsa kirine hene. Eger ew yek bi yek bihatana nivîsîn, ez dibêjim qey kitêbên ku bihatana nivîsîn wê di dinyayê de bi cih nebûna. 
Yûhenna Beşê 20 Karên Şandiyan Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 1 Pêşgotin 1Têyofîlosê hêja,min li ser hemû tiştên ku Îsa* ji destpêkê ve û[a] 2heta roja ku ber bi ezmanan ve hat hilkişandin, kir û hîn kir, di kitêba* pêşî de nivîsî. Berî hilkişandina xwe, wî bi Ruhê* Pîroz emir dan Şandiyên* ku bijartine.[b] 3Piştî ku cefa kişand, wî bi gelek delîlan xwe sax nîşanî Şandiyan da, di nav çil rojan de li wan xuya bû û li ser Padîşahiya* Xwedê peyivî.4Gava ku Îsa bi wan re bû, wî tembîh li şagirtan* kir ku ji Orşelîmê* dernekevin, lê li hêviya soza Bav* bin. Wî got: «We ev soz ji min bihîstiye.[c] 5Yûhenna bi avê imad* kir, lê piştî çend rojan hûnê bi Ruhê Pîroz imad bibin.»[d] Îsa Hildikişe Ezmanan 6Îcar gava ku ew hatin ba hev, wan ji Îsa pirsî: «Ya Xudan*, ma tê di vê demê de padîşahiyê bi şûn de bidî Îsraêl?»7Îsa li wan vegerand û got: «Ev ne karê we ye ku hûn wan wext û demên ku Bav* bi hukumdariya xwe biryar dide, bizanin.8Lê gava ku Ruhê Pîroz bê ser we, hûnê hêzê bistînin û li Orşelîmê*, li tevahiya Cihûstanê*, li Sameryayê* û heta bi kujê dinyayê yê herî dûr bibin şahidên min.»[e] 9Çaxê wî ev tişt gotin, hê wan lê dinêrî, ew bi ezmên ve hat hilkişandin û ewrekî ew ji ber çavê wan stand.[f] 10Gava Îsa diçû û wan zîq li ezmên dinêrî, ji nişkê ve du mirovên cilspî li ba wan rawestan.11Wan got: «Celîlîno, çima hûn li vir radiwestin û li ezmên dinêrin? Ev Îsayê ku ji nav we ber bi ezmên ve hat hilkişandin, çawa we dît ku ew hilkişiya ezmên, wusa jî wê vegere.»Di Cihê Cihûda de Matiyos Tê Bijartin 12Hingê ew ji dera ku jê re digotin Çiyayê Zeytûnê vegeriyan Orşelîmê. Ev çiya bi qasî kîlometreyekê ji Orşelîmê dûr bû.13Gava ku ew ketin bajêr, çûn oda jorîn a ku lê rûdiniştin. Petrûs*, Yûhenna*, Aqûb*, Endrawis, Filîpos, Tûma, Bertolomeyos, Metta*, Aqûbê kurê Halfayos, Şimûnê welatparêz û Cihûdayê kurê Aqûb li wir bûn.[g] 14Van hemûyan hergav bi hev re, tevî hinek jinan, bi Meryema* diya Îsa û birayên wî re, xwe dan duakirinê.15Di wan rojan de Petrûs di nav xwişk û birayan de, ku hejmara wan li dora sed û bîst mirovan bû, rabû û got:16«Birano, diviya ew nivîsara ku ji pêşî ve bi Ruhê Pîroz bi devê Dawid* li ser Cihûda* hatibû gotin, bihata cih.17Çimkî Cihûda bi ser ku yek ji me hat hesabkirin û di vê xizmetê de pareke wî jî hebû, bû rêberê wan ên ku Îsa girtin.18Îcar vî mirovî bi heqê xerabiya xwe erdek kirrî; piştre bi serserkî ket, zik lê qelişî û ûr û roviyên wî derketin derve.19Ev yek ji hemûyên ku li Orşelîmê rûdinin re kifş bû, wusa ku bi zimanê wan ji vê zeviyê re ‹Hakeldama› tê gotin, ku tê mana «zeviya xwînê».[h] 20Çimkî li dereke Kitêba Zebûran ev hatiye nivîsîn:‹Bila mala wî wêran beÛ bila kes tê de rûnene.›[i] û li dereke din jî:‹Bila karê wî yê çavdêriyê yekî din bistîne.›[j] 21Îcar divê yek ji wan zilamên ku di hemû dema ku Xudan* Îsa di nav me de bihûrandiye de, bi me re bû, bê bijartin.22Divê ew ji roja ku Yûhenna* imad kiriye heta roja ku ew ji nav me ber bi ezmên ve hatiye hilkişandin bi me re be, da ku bi me re ji vejîna* wî re şahidiyê bike.»[k] 23Hingê wan du kes, Ûsivê ku jê re Barsabas digotin û bi navê Yûstos dihat naskirin û Matiyos anîn pêş.24Wan dua kir û got: «Ya Xudan*, tu bi dilê her kesî dizanî. Nîşanî me bide ka te ji van herduyan kîjan bijart,25da ku di vê xizmet û şandîtiyê de wî cihî bistîne, ku Cihûda* berdaye, da ku here cihê xwe yê heqkirî.»26Ji bo wan pişk avêtin; pişk li Matiyos ket û ew bi yanzdeh Şandiyan re hat hesabkirin.
a.  1:1 Lûqa 1:1-4
b.  1:1-2 Lûqa 1:1-4
c.  1:4 Lûqa 24:49
d.  1:5 Lûqa 3:16
e.  1:8 Lûqa 24:47-48
f.  1:9 Lûqa 25:50-51
g.  1:13 Lûqa 6:14-16
h.  1:18-19 Metta 27:3-8
i.  1:20 Ji: Zebûr 69:25
j.  1:20 Ji: Zebûr 109:8
k.  1:22 Lûqa 3:21; 24:51

Yûhenna Beşê 21 Karên Şandiyan Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 2 Hatina Ruhê Pîroz 1Gava ku Roja* Pentîkostê hat, ew hemû bi hev re li derekê civiyabûn.[a] 2Û ji nişkê ve ji ezmên dengek wek rabûna bayekî xurt hat û ew mala ku ew lê rûdiniştin tije kir.3Zimanên wek pêlên agir di nav wan de xuya bûn û li ser her yekî ji wan danîn.4Hemû bi Ruhê Pîroz tije bûn û bi gotina ku Ruhê Pîroz dabû wan, dest pê kirin bi zimanên din peyivîn.[b] 5Hingê li Orşelîmê, Cihûyên xwedêtirs ji hemû miletên ser rûyê erdê hebûn.6Li ser vî dengî elaleteke* mezin civiya û tevlihev bû, çimkî her kesî dibihîst ku bi zimanê wî dipeyivin.7Matbûyî û şaşmayî pirsîn: «Ma ev hemû yên ku dipeyivin ne ji Celîlê* ne?8Ma çawa çêdibe ku her yek ji me zimanê xwe yê dê dibihîze?9Di nav me de Partî, Mêdî û  Elamî hene. Ji Mezopotamyayê, Cihûstan*, Kepedokya, Pontos û Asyayê*,[c] 10ji Firîgya û Pamfîlyayê, ji Misrê û ji herêma Kûrenê ya Lîbyayê, mêvanên ku ji Romayê hatine,11Cihû û Xwedêperestên ji miletên din, Girîtî û Ereb hene. Em dibihîzin ku ev bi zimanên me li ser karên Xwedê yên mezin dibêjin.»12Hemû şaş û heyirî man û ji hev pirsîn: «Ma ev çi ye?»13Lê hinekên din jî tinazên xwe dikirin û digotin: «Ev bi şeraba nû serxweş bûne.»Peyivîna Petrûs 14Lê Petrûs bi yanzdehan ve rabû, dengê xwe bilind kir û ji wan re got: «Gelî Cihûyan û hûn hemû yên ku li Orşelîmê ne! Guh bidin peyvên* min, vê yekê qenc bizanin.15Wek ku hûn difikirin, ev ne serxweş in. Çimkî niha saet nehê sibê ye.16Lê ev ew e ku bi devê Yoêl pêxember* hatiye gotin:17‹Di rojên dawîn de, Xwedê dibêje:Ezê ji Ruhê xwe bi ser hemû mirovan de birijînim.Kur û keçên we wê pêxemberîtiyê bikinÛ xortên we wê dîtiniyan*, kal û pîrên we wê xewnan bibînin.18Di wan rojan de, ezê ji Ruhê xweBirijînim ser xulam û cêriyên xweÛ ewê pêxemberîtiyê bikin.19Û ezê li jor, li ezmên, tiştên ecêb nîşan bidimÛ li jêr jî, li ser rûyê erdê, nîşanan xuya bikim:Xwîn û agir, mij û dûman.20Berî hatina Roja Xudan* ya mezin û navdar,Roj wê tarî bibe û heyv wê rengê xwînê bistîne.21Hingê, her kî ku gazî navê Xudan bike, wê xilas bibe.›[d] 22«Gelî Îsraêliyan, guhdariya van gotinan bikin: Îsayê Nisretî, ji aliyê Xwedê ve ji we re bi kerametan, bi karên mezin û nîşanan hat erê kirin. Hûn bi xwe bi karên ku Xwedê bi destê wî, di nav we de kirine dizanin.23Li gor armanc û pêşzanîna Xwedê ew ji aliyê we ve hat girtin û we ew bi destê yên ku Şerîetê* nas nakin li xaçê xist û kuşt.[e] 24Lê Xwedê ew vejand û êşên mirinê rakirin, çimkî îmkan nebû ku ew ji aliyê mirinê ve girtî bima.[f] 25Dawid* jî li ser wî weha dibêje:‹Min Xudan hergav li pêşiya xwe dît,Ew li milê min ê rastê ye, da ku ez veneleqim.26Ji ber vê yekê dilê min geş û zimanê min gelekî şa bû.Bedena min jî wê bi hêviyê bijî.27Çimkî tu canê min li diyarê* miriyan nahêlîÛ tu nahêlî ku Pîrozê* te rizîbûnê bibîne.28Te riyên jiyanê bi min dan zanîn;Tê bi dîdara xwe min di nav şahiyê de bihêlî.›[g] 29«Birano, divê bi eşkereyî ji we re li ser bavê me Dawid bê gotin ku ew hem mir û hem jî hat veşartin û gora wî jî heta îro li ba me ye.30Lê ji ber ku ew pêxember bû, wî dizanibû ku Xwedê ‹jê re sond xwariye ku wê yekî ji dûndana* wî li ser textê wî bide rûniştin.›[h] 31Dawid ev ji pêşî ve dît û li ser vejîna* Mesîh got:‹Ew ne li diyarê miriyan hat hiştinÛ ne jî bedena wî rizîbûn dît.›[i] 32Xwedê ev Îsa ji nav miriyan rakir û em hemû şahidên vê yekê ne.33Îcar ew hatiye hilkişandin milê Xwedê yê rastê û ji Bav* soza Ruhê Pîroz stand û çawa ku hûn dibînin û dibihîzin ew rijandiye.34Erê, Dawid hilnekişiya ezmanan, lê ew bi xwe dibêje:‹Xudan ji Xudanê min re got:Li milê min ê rastê rûne,35Heta ku ez dijminên te bikim pêgeha lingên te.›[j] 36Îcar bila hemû mala Îsraêl qenc bizane ku Xwedê ew Îsayê ku we xaç kir, hem kiriye Xudan û hem Mesîh.»37Îcar gava ku wan ev bihîst, wek ku tîrek li dilê wan ketibe, ji Petrûs û Şandiyên din re gotin: «Birano! Ma em çi bikin?»38Petrûs ji wan re got: «Tobe bikin û  ji bo ku li gunehên we bê bihûrtin bila her yek ji we bi navê Îsa Mesîh imad* bibe û hûnê diyariya Ruhê Pîroz bistînin.39Çimkî ev soz ji bo we, ji bo zarokên we û ji bo hemûyên ku dûr in; ji bo her kesî ye ku Xudan Xwedayê me gazî wî dike.»40Wî hê bi gelek peyvên* din şahidî kir, ew şidandin û got: «Xwe ji vî nifşê* jirêderketî xilas bikin.»41Îcar yên ku peyvên wî qebûl kirin imad bûn û wê rojê li dora sê hezar mirovî beşdarî wan bûn.42Wan herdem xwe da hîndariya Şandiyan, hevpariya ruhanî, şikandina nên û duakirinê.Yekîtiya Bawermendan 43Tirs ket dilê her kesî. Û gelek karên mezin û nîşan bi destê Şandiyan dihatin kirin.44Hemû bawermend bi hev re bûn û her tiştê wan hevpar bû.45Mal û milkên xwe difirotin û bi perên wan li gor hewcedariya her kesî leva* dikirin.46Her roj bi hev re di Perestgehê* de diciviyan, li malên xwe nan dişikandin, bi şahî û bi dilekî xwerû xwarin dixwarin.47Pesnê Xwedê didan û di nav hemû xelkê de qedrê wan dihat girtin. Û Xudan jî roj bi roj hejmara yên xilasbûyî zêdetir dikir.
a.  2:1 Qanûna Kahîntiyê 23:15-21; Dubarekirina Şerîetê 16:9-11
b.  2:4 Zimanên din: Carna şagirtên Îsa bi saya Ruhê Pîroz dikarin bi zimanên ku pê nizanin û hîn nebûn bipeyivin.
c.  2:9 Asya: Di wê demê ji bo ew der ku îro kêm û zêde Tirkiye ye dihat gotin.
d.  2:17-21 Ji: Yoêl 2:28-32
e.  2:23 Lûqa 23:33
f.  2:24 Lûqa 24:5
g.  2:25-28 Ji: Zebûr 16:8-11
h.  2:30 Ji: Zebûr 132:11
i.  2:31 Ji: Zebûr 16:10
j.  2:34-35 Ji: Zebûr 110:1

Karên Şandiyan Beşê 1 Karên Şandiyan Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 3 Petrûs Parsekekî Şeht Qenc Dike 1Rojekê piştî nîvro saet di sisiyan de, çaxê duakirinê, Petrûs û Yûhenna hildikişiyan Perestgehê*.2Zilamekî ku ji zikmakî şeht* bû dianîn û ew her roj li ber dergehê Perestgehê yê ku jê re Bedew digotin, datanîn, da ku ji wan ên ku dikevin Perestgehê parsê bike.3Gava ku wî dît Petrûs û Yûhenna dikin bikevin Perestgehê, wî ji wan xwest ku xêrekî bi wî bikin.4Petrûs jî bi Yûhenna re bi baldarî li wî nêrî û got: «Li me binêre.»5Bi hêviya ku ewê tiştekî  bidinê, çavê wî li wan bû.6Lê Petrûs got: «Ne zêrê min û ne jî zîvê min heye; lê tiştê ku bi min re heye, ezê bidim te. Bi navê Îsa Mesîhê Nisretî rêve here.»7Û bi destê wî yê rastê girt û rakir ser lingan; di cih de piyên wî û gûzikên wî sipîsax bûn.8Xwe hilavêt, li ser lingan rawesta û dest pê kir rêve çû. Ew bi wan re ket Perestgehê, rêve diçû, xwe hildavêt û pesnê Xwedê dida.9Hemû xelkê dît ku ew rêve diçe û pesnê Xwedê dide.10Û gava wan ew nas kir û dîtin ku ev ew e, ku li ber dergehê Perestgehê yê bi navê Bedew rûdinişt ku parsê bike, ew bi tiştê ku bi wî hatibû, heyirî û mat man.Petrûs di Eywana Silêman de Dipeyive 11Hê ku wî  xwe bi Petrûs û Yûhenna digirt, hemû xelk bi hev re ecêbmayî bezîn ba wan, wê eywana ku jê re Eywana Silêman digotin.12Gava Petrûs ev yek dît, ji xelkê re got: «Gelî Îsraêliyan, hûn çima li vê yekê şaş dimînin, an hûn çima bi baldarî li me dinêrin? Hûn dibêjin qey me bi hêz an bi dîndariya xwe kiriye ku ew rêve here?13‹Xwedayê Birahîm*, Xwedayê Îshaq* û Xwedayê Aqûb*, Xwedayê bav û kalên me›[a]  , Xizmetkarê xwe Îsa bi rûmet kir. We ew da dest û li ber Pîlatos înkar kir, bi ser ku wî biryar dabû ku Îsa berde.14Lê we Yê Pîroz û Rast înkar kir û we xwest ku mêrkujek ji we re bê berdan.[b] 15We Serokê Jiyanê kuşt, lê Xwedê ew ji nav miriyan rakir. Em şahidên vê yekê ne.16Navê Îsa ev mirovê ku hûn dibînin û nas dikin, sipîsax kir. Wî bawerî* bi navê Îsa anî û bi saya Îsa, wê baweriyê li ber çavê we hemûyan saxîtiya temam da wî.17«Û niha birano, ez dizanim ku we jî wek serekên xwe bi nezanî ev yek kir.18Îcar bi vî awayî Xwedê, ev tiştên ku ji pêşî ve bi devê hemû pêxemberan gotibû ku Mesîh wê cefayê bikişîne, anî cih.19Loma tobe bikin û li Xwedê bizivirin, da ku gunehên we bên xîşkirin,20da ku ji ba Xudan wextên nûvejeniyê bên û Mesîhê ku ji berê ve ji bo we destnîşan kiriye, yanî Îsa bişîne.21Divê ew li ezmên bimîne, heta ku Xwedê her tiştî nûvejen bike, wek ku wî ji berê ve bi devê pêxemberên xwe yên pîroz gotiye.22Mûsa* jî got: ‹Xudan Xwedayê we wê ji nav birayên we, ji we re pêxemberekî wek min rake. Ew her çi ji we re bêje, divê hûn guhdariya wî bikin.23Îcar her kesê ku guhdariya wî pêxemberî neke, wê ji nav gel bê derxistin û helak bibe.›[c] 24Û hemû pêxemberan, ji Samûêl* bigire heta yên pey wî, her kî peyivîbe, li ser van rojan gotine.25Zarokên pêxemberan û wêrisên peymana* ku Xwedê bi bav û kalên we re girêdaye hûn in. Xwedê ji Birahîm re got: ‹Wê bi dûndana* te, hemû bavikên li ser rûyê erdê bên pîrozkirin.›[d] 26Gava ku Xwedê Xizmetkarê xwe rakir, pêşî wî ew şand ba we, da ku we pîroz bike û her yekî ji we ji xerabiyên wî vegerîne.»
a.  3:13 Ji: Derketin 3:6, 15
b.  3:14 Lûqa 23:13-23
c.  3:22-23 Ji: Dubarekirina Şerîetê 18:15-16; 18:19; Qanûna Kahîntiyê 23:29
d.  3:25 Ji: Destpêkirin 22:18; 26:4

Karên Şandiyan Beşê 2 Karên Şandiyan Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 4 Petrûs û Yûhenna li ber Civîna Giregiran 1Hê ku Petrûs û Yûhenna bi xelkê re dipeyivîn, kahîn*, serwerê parêzgerên Perestgehê û Sadûqî* bi ser wan de hatin.2Ew pirr hêrs bûn, çimkî şagirtan* gel hîn dikir û li ser vejîna miriyan a ku bi Îsa ye dipeyivîn.3Wan ew girtin û ji ber ku ji xwe êvar bû, heta dotira rojê ew di girtîgehê de hiştin.4Lê gelekên ku peyv* bihîstin, bawerî* anîn û hejmara wan gihîşt dora pênc hezar kes.5Îcar dotira rojê serwer, rihspî û Şerîetzan* li Orşelîmê civiyan,6Serokkahîn Henan, Qeyafa, Yûhenna, Skender û hemû yên ku ji malbata Serokkahîn dihatin li wir bûn.7Çaxê ku yên girtî li holê dan rawestandin, wan pirsî: «We bi kîjan hêzê an bi çi navî ev kir?»8Hingê Petrûs bi Ruhê Pîroz tije, ji wan re got: «Gelî serekên gel û rihspîno!9Eger îro em ji bo qenciya ku bi mirovê nexweş bûye, tên pirsyarkirin ka ew çawa sax bûye,10bila ev ji aliyê we hemûyan û ji aliyê hemû gelê Îsraêl ve bê zanîn ku ev mirov, bi navê Îsa Mesîhê Nisretî yê ku we xaç kir û yê ku Xwedê ji nav miriyan rakir, sipîsax li ber we radiweste.11Ev ew e,‹Ew kevirê ku ji aliyê we hostayan ve kêm hat dîtin,Bû kevirê serê rikin*.›[a] 12Xilasî bi tu kesî din tune; çimkî di bin ezmên de, di nav mirovan de, navekî din nehatiye dayîn ku em bikarin pê xilas bibin.»13Gava ku wan biziraviya Petrûs û Yûhenna dît û fêm kirin ku ew nexwenda û di halê xwe de ne, şaş man. Wan tê derxist ku ev mirov bi Îsa re mane.14Lê wan zilamê qencbûyî bi wan re rawestayî dît û nikaribûn tiştekî li dij bêjin.15Îcar li wan emir kirin ku ji civîna* giregiran derkevin û dest pê kirin di nav xwe de şêwirîn.16Wan got: «Em bi van mirovan çi bikin? Çimkî ji hemûyên ku li Orşelîmê rûdinin re eşkere ye ku bi destê van nîşaneke berbiçav hatiye kirin û em nikarin vê înkar bikin.17Lê ji bo ku ev hê bêtir di nav gel de belav nebe, em gef li wan bixwin ku ji niha û pê ve bi navê Îsa ji kesî re tiştekî nebêjin.»18Gazî wan kirin û li wan emir kirin ku êdî bi navê Îsa qet nepeyivin û kesî hîn nekin.19Lê Petrûs û Yûhenna bersîva wan dan û gotin: «Ma li ber Xwedê kîjan rast e? Em guhê xwe bidin we, an bidin Xwedê? Hûn bêjin.20Çimkî em nikarin tiştên ku me dîtine û bihîstine nebêjin.»21Piştî ku dîsa gef li wan xwarin ew berdan. Ji ber xelkê tu rê nedîtin ku wan ceza bikin, çimkî hemûyan ji bo tiştê bûyî pesnê Xwedê dida.22Emrê wî mirovê ku bi vê kerametê qenc bûbû, di ser çilî re bû.Bawermend ji bo Wêrekiyê Dua Dikin 23Piştî ku ew hatin berdan, çûn ba hevalên xwe û her tiştê ku serekên kahînan* û rihspiyan ji wan re gotibû, ji wan re gotin.24Gava ku wan ev bihîst, bi hev re dengê xwe bilind kirin û ji Xwedê re gotin: «Ya Xwedayê hukumdar! Yê ku erd û ezman, derya û hemû tiştên di wan de afirandiye, tu yî.[b] 25Te bi Ruhê Pîroz bi devê xizmetkarê xwe bavê me Dawid got:‹Çima milet hêç bûnÛ netew tiştên pûç fikirîn?26Padîşahên dinyayê bûn yek,Û serek li hev civiyanLi hember Xudan û li hember Mesîhê wî.›[c] 27Çimkî bi rastî li vî bajarî, Hêrodês* û Pontiyos Pîlatos, bi miletan û bi gelê Îsraêl re, li hember xizmetkarê te yê pîroz Îsa, yê ku te meshkirî*, civiyan,[d] 28da ku çi bi destê te û li gor daxwaza te ji berê ve hatibe biryardan, bê cih.29Û niha ya Xudan, li gefxwarinên wan binêre! Û vê yekê bide xizmetkarên xwe ku peyva* te tam bi ziravî bêjin.30Destê xwe dirêj bike, da ku bi navê xizmetkarê te yê pîroz Îsa, nexweş qenc bibin û nîşan û karên mezin çêbin.»31Piştî ku wan dua kir, dera ku lê civiyabûn hejiya, ew hemû bi Ruhê Pîroz tije bûn û peyva Xwedê bi ziravî digotin.Danûstandina Bawermendan 32Dil û ruhê tevahiya koma bawermendan yek bû. Tu kesî ji wan ji bo tiştên xwe nedigot: «Ev ya min e.» Lê her tiştê wan hevpar bû.33Şandiyan bi hêzeke mezin şahidiya vejîna Xudan Îsa didan û keremeke mezin li ser wan hemûyan bû.34Û di nav wan de tu kesê hewcedar tunebû. Çimkî yên ku xweyî xanî an xweyî erd bûn, ew difirotin û wan tiştan çi bigirta dianîn,35ew li ber lingê Şandiyan datanîn û li gor hewcedariya wan li her kesî dihat belavkirin.36Bi navê Ûsiv yekî Lêwî* ji Qibrisê hebû. Şandiyan jê re digot Barnabas, ku bê wergerandin: «Kurê handanê*».37Zeviyeke vî mirovî hebû, wî ew firot û perên wê anîn li ber lingên Şandiyan danîn.
a.  4:11 Ji: Zebûr 118:22
b.  4:24 Nehemya 9:6; Zebûr 146:6
c.  4:25-26 Ji: Zebûr 2:1-2
d.  4:27 Lûqa 23:1-11

Karên Şandiyan Beşê 3 Karên Şandiyan Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 5 1Îcar mirovekî ku navê wî Hananya bû, bi jina xwe Saferyayê re milkek firotin.2Haya jina wî jî jê hebû, ku wî hinek ji peran ji xwe re hilanî û hinek jê anî û li ber lingên Şandiyan danî.3Petrûs pirsî û got: «Hananya, çima Îblîs* dilê te tije kir ku tu li Ruhê Pîroz derewan bikî û hinekê ji perên zeviyê ji xwe re hilînî?4Çaxê ku ew nefirotî bû, ma ew ne ya te bû? Îcar piştî ku hat firotin, ma ew ne di destê te de bû? Ma çawa çêbû ku te ev yek xist dilê xwe? Te ne li mirovan, lê li Xwedê derew kir.»5Gava ku Hananya ev peyv bihîstin, ket erdê û can da. Û tirseke mezin ket ser wan ên ku ev bihîstin.6Xort rabûn, kefen lê pêçan, ew derxistin derve û veşartin.7Bi qasî piştî sê saetan jina wî jî ket hundir, haya wê jê tunebû ku çi bûye.8Petrûs ji wê re got: «Ji min re bêje, ma we zevî bi ewqasî firot?» Wê jî got: «Erê, bi ewqasî.»9Lê Petrûs ji wê re got: «Çawa we li hev kir ku hûn Ruhê Xudan biceribînin? Va ye, lingên wan ên ku mêrê te veşartine li ber derî ne, ewê te jî hilînin û bibin derve.»10Jinik di cih de li ber lingên Petrûs ket erdê û can da. Gava xort ketin hundir, ew mirî dîtin. Wan ew jî hilgirt û birin derve, li tenişta mêrê wê veşartin.11Tirseke mezin ket ser tevahiya civîna* bawermendan û ser hemûyên ku ev tişt bihîstin.Şandî Gelekan Sax Dikin 12Gelek nîşan û karên mezin bi destê Şandiyan di nav gel de dihatin kirin. Hemû bi hev re li Eywana Silêman diciviyan.13Lê ji yên din tu kesî nediwêrî ku beşdarî wan bibe, lê heçî xelk bûn, pesnê wan didan.14Hê gelek jin û mêrên ku bawerî* bi Xudan anîn, beşdarî wan bûn.15Wusa ku xelkê nexweşên xwe derdixistin kuçeyan, ew li ser doşek û şeltan vedizelandin, da ku gava Petrûs derbas bibe, qet nebe siya wî bikeve ser hinekan.16Gelek mirov ji bajarên der û dora Orşelîmê jî civiyan, nexweş û yên ku ji ruhên nepak cefa dikişandin anîn, ew hemû jî sax bûn.Li Şandiyan Cefa Tê Kirin 17Serokkahîn û hemû yên bi wî re ku ji mezheba Sadûqiyan* bûn, bi çavnebariyê tije bûn,18Şandî girtin û ew avêtin girtîgeha giştî.19Îcar bi şev milyaketekî Xudan deriyên zîndanê li wan vekir, ew derxistin derve û ji wan re got:20«Herin, li Perestgehê rawestin û hemû peyvên vê jiyanê ji gel re bêjin.»21Çaxê wan ev bihîst, serê sibê zû ketin Perestgehê û dest bi hînkirinê kirin.Gava Serokkahîn û yên bi wî re hatin, wan gazî civîna* giregiran, yanî hemû komela rihspiyên gelê Îsraêl kir ku bicivin, şandin girtîgehê pey wan, da ku wan bînin.22Lê gava ku parêzgerên Perestgehê çûn wê derê, wan ew di zîndanê de nedîtin. Hingê vegeriyan û gotin:23«Me dît ku girtîgeh hişk girtiye û nobedar li ber derî rawestayî ne, lê gava me derî vekir, me kes li hundir nedît.»24Îcar gava serwerê parêzgerên Perestgehê û serekên kahînan* ev peyv bihîstin, tevlihev bûn, gotin: «Dawiya vê yekê wê çawa bibe?»25Hingê yek hat û ji wan re got: «Va ye, ew zilamên ku we xistibûn zîndanê, li Perestgehê radiwestin û xelkê hîn dikin!»26Li ser vê yekê serwer bi parêzgerên Perestgehê re çû û ew anîn; lê ne bi zorê, çimkî ew ji gel ditirsiyan, digotin: «Wê me bidin ber keviran.»27Çaxê wan ew anîn, ew li ber civîna giregiran dan rawestandin. Serokkahîn ji wan pirsî û28got: «Me hişk li we emir kir ku hûn bi vî navî hîn nekin, lê va ye, we Orşelîm bi hînkirina xwe tije kir û hûn dixwazin xwîna vî mirovî bixin ser me.»[a] 29Lê Petrûs û Şandiyên din bersîv dan û gotin: «Divê em ji mirovan bêtir bi ya Xwedê bikin.30Xwedayê bav û kalên me, ew Îsayê ku we bi dar ve daleqand û kuşt, rakir.31Xwedê ew bilind kir milê xwe yê rastê, kir Serok û Xilaskar, da ku ew Îsraêl ji gunehên wan vegerîne û li wan bibihûre.32Em şahidên van tiştan in û Ruhê Pîrozê ku Xwedê daye wan ên ku bi ya wî dikin jî, şahid e.»33Gava wan ev bihîst, ew gelek hêrs bûn û xwestin ku Şandiyan bikujin.34Lê yekî Fêrisî* ku navê wî Gamalyêl bû, di civîna giregiran de rabû. Ew mamosteyê Şerîetê bû û siyaneta* wî di nav hemû gel de hebû. Wî emir kir ku Şandiyan ji bo demeke kurt derxin derve35û hingê ji civînê re got: «Gelî Îsraêliyan, ji bo tiştê ku hûnê bi van mirovan bikin, hay ji xwe hebin.36Çimkî demekê berî niha, Tewdas serî hilda, wî xwe hesiband ku ew tiştek e, li dora çar sed kesî beşdarî wî bûn; lê ew hat kuştin û hemû yên ku li pey wî diçûn belav bûn û neman.37Piştî wî, Cihûdayê Celîlî di dema hejmartina mirovan de serî hilda û xelk li pey xwe bir. Ew jî helak bû û hemû yên ku li pey wî diçûn belav bûn.38Îcar, ez ji we re dibêjim: Dev ji van mirovan berdin û wan bihêlin bi serê xwe. Çimkî eger ev niyet û kar ji mirovan be, wê xera bibe,39lê eger ji Xwedê ye, hûn nikarin vê xera bikin. Nebe ku hûn bibin yên ku li hember Xwedê jî radibin!»Wan guhê xwe da şîreta Gamalyêl,40gazî Şandiyan kirin û li wan xistin. Piştre li wan emir kirin ku bi navê Îsa nebêjin û ew berdan.41Îcar gava ku ew ji ber civîna giregiran derketin, pê şa bûn ku ew ji ber navê Îsa hêjayî bêrûmetkirinê hatin dîtin.42Û wan dev jê berneda ku her roj li Perestgehê û li malan hîn bikin û Mizgîniyê bidin ku Mesîh, Îsa ye.
a.  5:28 Metta 27:25

Karên Şandiyan Beşê 4 Karên Şandiyan Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 6 Heft Kes ji bo Xizmetê Tên Bijartin 1Di wan rojan de, gava ku hejmara şagirtan* zêde dibû, ew Cihûyên ku bi zimanê Yewnanî dipeyivîn ji Cihûyên Îbranî* gazin kirin, çimkî di belavkirina xwarina rojane de baş li jinebiyên wan nedihat nêrîn.2Hingê diwanzdehan hemû şagirt li ser hev civandin û gotin: «Ne qenc e ku em dev ji peyva Xwedê berdin û xizmeta sifreyan bikin.3Loma birano, hûn di nav xwe de, heft mirovên bi Ruhê Pîroz tije û şehreza bibijêrin û em wan deynin ser vî karî.4Heçî em in, emê xwe bidin duayê û xizmeta peyvê.»5Ev yek li hemû koma bawermendan xweş hat û wan ev mirov bijartin: Steyfan ê ku mirovekî bi bawerî û bi Ruhê Pîroz tije bû û Filîpos, Prokoros, Nîkanor, Tîmon, Parmênas û Nîkolasê ji Entakyayê yê ku hatibû ser baweriya Cihûyan.6Wan ew li ber Şandiyan dan rawestandin, Şandiyan jî dua kir û destên xwe danîn ser wan.7Peyva Xwedê çiqas diçû belav dibû; hejmara şagirtan li Orşelîmê gelek zêde dibû û ji kahînan jî gelekan bawerî qebûl dikir.Steyfan Tê Girtin 8Steyfanê ku bi kerem û hêzê tije bû, gelek nîşan û karên mezin di nav gel de dikirin.9Hingê, hinek ji Kinîşta* ku jê re Kinîşta Azadiyan* digotin û hin Kûrênî, Skenderyayî û hinekên ku ji Kîlîkya û Asyayê* bûn, rabûn bi Steyfan re devjenî kirin.10Lê wan nikaribû li ber wê şehrezayî û wî Ruhê ku Steyfan pê dipeyivî, rawestin.11Hingê wan serê hinekan tije kirin ku bêjin: «Me bihîst ku vî mirovî çêrî* Mûsa û Xwedê kir.»12Û wan xelk, rihspî û Şerîetzan* rakirin ser piyan û bi ser Steyfan de hatin, ew girtin, anîn ber civîna giregiran.13Şahidên derewîn derxistin pêş û şahidan got: «Ev mirov dev jê bernade, li hember vî cihê pîroz û Şerîetê gotinan dibêje.14Me bihîst ku wî got: ‹Ev Îsayê Nisretî wê vê Perestgehê xera bike û wan adetên ku Mûsa dane me biguhere.›»15Hemû yên ku li civîna giregiran rûdiniştin bi baldarî li wî nêrîn û dîtin ku rûyê wî wek rûyê milyaketan e.
Karên Şandiyan Beşê 5 Karên Şandiyan Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 7 Parastina Steyfan 1Hingê Serokkahîn ji wî pirsî û got: «Ma ev tişt rast in?»2Steyfan got:«Bav û birano! Guhê xwe bidin min. Hê ku bavê me Birahîm* li Mezopotamyayê bû, beriya ku ew li Heranê rûne, Xwedayê bi rûmet jê re xuya bû3û got: ‹Ji welatê xwe û ji ba mirovên xwe derkeve û were wê dera ku ezê nîşanî te bidim.›[a] 4Hingê ew ji welatê Kildaniyan derket û li Heranê rûnişt. Piştî ku bavê wî mir, Xwedê ew ji wê derê deranî û anî vî welatê ku niha hûn lê dijîn.[b] 5Wî bi qasî cihê lingekî jî, bi mîrasî neda wî; lê bi ser ku hê zarokên wî nebûn jî, soz dayê ku ‹vî welatî bi milkîtî bide wî û dûndana wî ya ku li pey wî rabe.›[c] 6Û Xwedê ji wî re weha got: ‹Dûndana te wê li welatekî ku ne yê wan e bi xerîbî rûne, ewê wan bikin kole û çar sed salî li wan zor bikin.›7Û Xwedê got: ‹Ezê wî miletê ku ewê jê re koletiyê bikin, ceza bikim› û ‹Piştî van tiştan wê ji wê derê derkevin û li vî cihî biperizin* min.›[d] 8Û Xwedê peymana* sinetê* da wî. Birahîm bû bavê Îshaq* û di roja heştan de ew sinet kir. Îshaq* bû bavê Aqûb* û Aqûb jî bû bavê diwanzdeh bavikan.[e] 9«Bavikan çavnebariya Ûsiv kir û ew firotin Misrê; lê Xwedê bi wî re bû[f] 10û ew ji hemû tengahiyên wî rizgar kir û li ber Firewn, yanî padîşahê Misrê kerem û şehrezayî da wî. Firewn jî ew li ser Misrê û li ser hemû mala xwe kir şahne*.[g] 11Hingê li hemû welatê Misrê û li Kenanê* xela rabû, tengahiyeke mezin çêbû û bav û kalên me nikaribûn xwarin peyda bikirana.12Îcar gava ku Aqûb bihîst li Misrê genim heye, wî cara pêşî bav û kalên me şandin wê derê.13Di çûyîna cara diduyan de, Ûsiv xwe bi birayên xwe da naskirin û eslê Ûsiv ji Firewn re kifş bû.14Îcar Ûsiv şand pey bavê xwe Aqûb û hemû mirovên xwe, da ku bên ba wî. Hemû bi hev re heftê û pênc nefs bûn.15Û Aqûb daket Misrê. Ew û bav û kalên me li wê derê mirin.[h] 16Wan bi şûn ve anîn Şexemê û di wê gora ku Birahîm bi perên zîv ji kurên Hamorê Şexemî kirrîbû de veşartin.[i] 17«Îcar çaxê ew dema ku Xwedê ji Birahîm re soz dabû, nêzîk bû, gelê me li Misrê pirr zêde bûbû,18heta wê dema ku ‹padîşahekî nû yê ku nedizanî ku Ûsiv kî ye, hat ser Misrê›.[j] 19Wî hîlebazî li nijada me kir, li bav û kalên me zor kir ku ew zarokên xwe bavêjin derve, da ku nejîn.[k] 20Di wî wextî de Mûsa çêbû. Ew gelek spehî bû. Sê mehan ew di mala bavê xwe de hat xweyîkirin.21Îcar gava ku ew danîn, keça Firewn ew hilda û ew xweyî kir, ku bibe kurê wê.22Mûsa di hemû şehrezayiya Misriyan de hat perwerdekirin, di gotinên xwe û di kirinên xwe de hêzdar bû.[l] 23«Îcar dema ew bû çil salî, daxwaza dîtina* xwişk û birayên wî yên Îsraêliyan ket dilê wî.24Gava wî dît ku neheqî li yekî ji wan tê kirin, wî ew parast,  yê Misrî kuşt û heyfa yê ku dihat perçiqandin hilanî.25Wî guman kir ku xwişk û birayên wî, wê fêm bikin ku Xwedê wê bi destê wî xilasiyê bide wan, lê wan fêm nekir.26Dotira rojê çaxê ew rastî du Îsraêliyan hat, ku ew pev diçûn, wî xwest ku wan li hev bîne û got: ‹Camêrno, hûn bira ne; hûn çima neheqiyê li hev dikin?›27Lê mirovê ku neheqî li cîranê xwe dikir, Mûsa dehf da û got: ‹Kê tu li ser me kiriyî serok û dadger*?28Wek ku te duh yê Misrî kuşt, ma tu dixwazî min jî bikujî?›[m] 29Li ser vê peyvê Mûsa reviya û li welatê Midyanê bi xerîbî ma û bû bavê du kuran.[n] 30«Piştî ku çil sal temam bûn, ‹li çola nêzîkî Çiyayê Sînayê*, di pêta agirê nav deviyê de milyaketek li wî xuya bû.›[o] 31Gava Mûsa ev dît, ew li vê dîmenê şaş ma û çaxê nêzîk bû ku binêre, dengê Xudan hat:32‹Ez Xwedayê bav û kalên te, Xwedayê Birahîm, Aqûb û Îshaq im.›[p]  Lerizînê Mûsa girt û nediwêrî ku binêre.33Îcar Xudan ji wî re got: ‹Çaroxa di lingê xwe de derîne, çimkî dera ku tu lê radiwestî axa pîroz e.34Bi rastî min tengahiya gelê min ê ku li Misrê ye dît û min zarîna wan bihîst. Ez daketim ku wan rizgar bikim. De niha were, ezê te bişînim Misrê.›[q] 35«Îcar ew, ev Mûsa bû ku wan ew red kir û gotin: ‹Kê tu li ser me kiriyî serek û dadger?›[r]  Û ev, ew bû ku Xwedê ew bi destê wî milyaketê ku di nav deviyê de li wî xuya bû, bi seroktî û rizgarkarîtî şand.36Wî ew ji wir derxistin. Li Misrê, li Deryaya Sor û çil salan li çolê wî nîşan û karên mezin kirin.[s] 37Ev, ew Mûsa ye ku ji zaryên* Îsraêl re got: ‹Xwedê wê ji nav birayên we pêxemberekî wek min ji we re rake.›[t] 38Ev, ew e ku di nav gelê li çolê civiyayî de bû;  li Çiyayê Sînayê*  milyaket bi wî re peyivî û  ew bi bav û kalên me re bû. Wî peyvên jîndar standin ku bigihîne me.[u] 39Lê bav û kalên me nexwestin ku bi ya wî bikin. Ew red kirin û di dilê xwe de vegeriyan Misrê40û ji Harûn re gotin: ‹Ji me re xwedayên ku li pêşiya me herin çêke. Çimkî em nizanin çi bi wî Mûsayê ku em ji diyarê Misrê derxistin hat.›[v] 41Di wan rojan de golikek çêkirin, gorî* pêşkêşî wî pûtî kirin û ji bo karê destên xwe şahî çêkirin.[w] 42Lê Xwedê berê xwe ji wan zivirand û hişt ku ew biperizin* stêrên ezmên; wek ku di Kitêba Pêxemberan de hatiye nivîsîn:‹Hey mala Îsraêl,Ma we çil salan li çolêJi min reDiyarî û gorî pêşkêş kirin?43We konê Molox*Û stêra xwedayê we Reyfan,Ew pûtên ku we çêkiribûn, ku hûn biperizin wan, hilgirtin.Loma ezê we rakim û ji Babîlê* wêvetir bibim.›[x] 44«Li çolê Konê* Şahidiyê yê bav û kalên me hebû. Mûsa ew, wek yê ku pê re peyivîbû û emir kiribû, li gor wê mestereya* ku dîtibû, çêkir.[y] 45Bav û kalên me jî ew hildan û gava ku bi Yêşû* re welatê miletên din ên ku Xwedê ji ber wan derxistin, vegirtin, hingê ew bi xwe re anîn. Heta dema Dawid ew li wir ma.[z] 46Dawid li ba Xwedê kerem dît û xwest ku cihekî rawestanê ji bo Xwedayê Aqûb çêke.[aa] 47Lê yê ku ji wî re malek çêkir Silêman* bû.[ab] 48Lê belê Yê Herî Berz di xaniyên ku bi destan hatine çêkirin de rûnane. Çawa ku pêxember dibêje:49‹Ezman textê min e,Û erd binlingê min e.Xudan dibêje:Hûnê maleke çawa ji min re çêkin?An jî dera ku ez bîhna xwe lê vedim, ku der e?50Ma ne destê min ev hemû tişt çêkirine?›[ac] 51«Hey serhişkno! Di dil de sinetnebûyîno, di guh de kerno! Hûn hergav li hember Ruhê Pîroz disekinin; çawa ku bav û kalên we kirin, hûn jî wusa dikin.[ad] 52Ma bav û kalên we tengahî nedan kîjan pêxemberî? Wan ew ên ku ji berê ve hatina Yê Rast dan zanîn, kuştin. Îcar niha hûn bûn xayîn û we ew kuşt.53Hûn ew in ku we Şerîet bi destê milyaketan stand, lê we ew pêk neanî.»Kevirkirina Steyfan 54Gava ku wan ev tişt bihîstin, gelek hêrs bûn û diranên xwe li Steyfan qirçandin.55Lê Steyfan bi Ruhê Pîroz tije, çavên xwe ber bi ezmên ve hildan, rûmeta Xwedê û Îsayê ku li milê wî yê rastê rawestayî ye dît.56Hingê got: «Va ye, ez ezmanan vebûyî dibînim û Kurê* Mirov li milê Xwedê yê rastê radiweste!»57Lê wan guhên xwe girtin, bi dengekî bilind qîriyan û bi hev re êrîşî wî kirin.58Wan ew derxist derveyî bajêr û dan ber keviran. Şahidan ebayên xwe danîn ber lingê xortekî ku navê wî Şawûl bû.59Gava wan Steyfan kevir dikirin, wî dua kir û got: «Ya Xudan Îsa, ruhê min bistîne.»60Hingê ew çû ser çokan û bi dengekî bilind qîriya: «Ya Xudan, vî gunehî li wan negire.» Çaxê ev got, bi xew ve çû, mir.
a.  7:3 Ji: Destpêkirin 12:1
b.  7:4 Destpêkirin 11:31; 12:4
c.  7:5 Ji: Destpêkirin 17:8; 48:8
d.  7:6-7 Ji: Destpêkirin 15:13-14; Derketin 3:12
e.  7:8 Destpêkirin 17:10-14
f.  7:9 Destpêkirin 37:11-28; 39:2, 21
g.  7:9-10 Destpêkirin 37:1-36; 39:1-41:46
h.  7:11-15 Destpêkirin 41:53-47:31
i.  7:16 Yêşû 24:32
j.  7:18 Ji: Derketin 1:8
k.  7:19 Derketin 1:10-11, 22
l.  7:20-22 Derketin 2:1-10
m.  7:27-28 Ji: Derketin 2:14
n.  7:29 Derketin 2:11-22; 18:3-4
o.  7:30 Ji: Derketin 3:2
p.  7:32 Ji: Derketin 3:6
q.  7:33-34 Ji: Derketin 3:5-10
r.  7:35 Ji: Derketin 2:14; 3:2
s.  7:36 Derketin 7:3; 14:21; Hejmartin 14:33
t.  7:37 Ji: Dubarekirina Şerîetê 18:15
u.  7:38 Derketin 19:1-20:17; Dubarekirina Şerîetê 5
v.  7:40 Ji: Derketin 32:1, 23
w.  7:41 Derketin 32:2-6
x.  7:42-43 Ji: Amos 5:25-27
y.  7:44 Derketin 25:8-9
z.  7:45 Yêşû 3:14-17
aa.  7:46 Samûêl II, 7:1-16
ab.  7:47 Padîşah I, 6
ac.  7:49-50 Ji: Îşaya 66:1-2
ad.  7:51 Îşaya 63:10

Karên Şandiyan Beşê 6 Karên Şandiyan Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 8 1Û Şawûl razî bû ku ew bê kuştin.Di wê rojê de li Orşelîmê cefayeke şidîd li hember civîna* bawermendan dest pê kir û ji Şandiyan pê ve hemû bawermend ji hev hatin belavkirin, çûn herêmên Cihûstan* û Sameryayê*.Şawûl Tengahiyê Dide Bawermendan 2Mirovên xwedêtirs Steyfan veşartin û şîneke giran li ser wî girtin.3Lê Şawûl civîn şeperze dikir; ji malekê diket maleke din, jin û mêr kaş dikirin û davêtin zîndanê.[a] Filîpos Mizgîniyê li Sameryayê Belav Dike 4Îcar yên ku ji hev belav bûn, Mizgînî* didan her dera ku diçûnê.5Filîpos daket bajarekî Sameryayê û Mesîh ji wan re da bihîstin.6Gava elaletê* nîşanên mezin ên ku Filîpos çêdikirin, didîtin û dibihîstin, hemûyan bi hev re bi baldarî guhê xwe didan gotinên wî.7Çimkî ruhên nepak bi dengekî bilind qîriyan û ji gelek kesên cinoyî* derketin û gelek kesên felcî û seqet sax bûn.8Û şahiyeke mezin li wî bajarî çêbûbû.9Îcar li vî bajarî yekî ku ji demeke dirêj ve sêrbazî dikir hebû, navê wî Şimûn bû. Wî xelkê Sameryayê şaş dihişt û digot ku ew mirovekî mezin e.10Hemûyan, ji biçûkan heta mezinan bi baldarî guhdariya wî dikir û digotin: «Hêza Xwedê ya ku jê re Mezin dibêjin ev e.»11Û wan bi baldarî guhdariya wî dikir, çimkî ji demeke dirêj ve wî bi sêrbaziya xwe ew şaş dikirin.12Lê gava ku wan ji Filîpos bawer kir, yê ku Mizgîniya li ser Padîşahiya* Xwedê û li ser navê Îsa Mesîh dida, hem jin hem mêr imad* bûn.13Şimûn bi xwe jî bawerî anî. Piştî ku imad bû, hergav li ba Filîpos dima û li nîşan û kerametên mezin ên ku dihatin kirin, şaş dima.14Îcar gava ku Şandiyên li Orşelîmê bihîstin ku Samerya peyva Xwedê qebûl kiriye, wan Petrûs û Yûhenna şandin ba wan.15Ew jî daketin jêr, ji bo wan dua kirin ku Ruhê Pîroz bistînin,16çimkî hê Ruhê Pîroz nehatibû ser yekî ji wan, tenê ew bi navê Xudan Îsa hatibûn imadkirin*.17Hingê Petrûs û Yûhenna destên xwe danîn ser wan û wan jî Ruhê Pîroz stand.18Îcar gava ku Şimûn dît ku Ruh bi destdanîna* Şandiyan a li ser wan tê dayîn, wî pere pêşkêşî wan kirin û19got: «Vê hêzê bidin min jî, da ku ez destên xwe deynim ser kê, Ruhê Pîroz bistîne.»20Lê Petrûs ji wî re got: «Bila zîvê te mîrata serê te be, çimkî te guman kir ku diyariya Xwedê bi peran tê standin!21Ne pişka te û ne jî para te di vê yekê de heye, çimkî dilê te li ber Xwedê ne rast e.22Îcar ji vê xerabiya xwe tobe bike, ji Xudan lava bike, belkî li niyeta di dilê te de bê bihûrtin.23Çimkî ez te di tehliya zirav de û di zincîrên xerabiyê de dibînim.»24Şimûn lê vegerand û got: «Hûn ji bo min ji Xudan bixwazin, da ji tiştên ku we gotin tu tişt neyê ser min.»25Îcar piştî ku Petrûs û Yûhenna ji peyva Xudan re şahidî kirin û peyivîn, ew vegeriyan Orşelîmê, Mizgînî li gelek gundên Sameriyan belav kirin.Filîpos û yê Etyopî 26Hingê milyaketekî Xudan ji Filîpos re got: «Rabe û bi aliyê başûr ve here wê riya ku ji Orşelîmê diçe Xezzeyê.» Ew der çol e.27Ew jî rabû û çû û Etyopiyekî nemêrkirî dît. Ew wezîrekî şahbanûya* Etyopyayê Kendakya bû û li ser hemû xezînên wê bû. Ew ji bo perizînê hatibû Orşelîmê û[b] 28vedigeriya malê. Di ereba xwe de rûniştibû û nivîsara Îşaya* pêxember dixwend. \v 29 Îcar Ruh ji Filîpos re got: «Pêşve here û beşdarî vê erebê bibe.» \v 30 Filîpos bezî û bihîst ku ew nivîsara Îşaya pêxember dixwîne. Filîpos jê pirsî: «Ma tiştê ku tu dixwînî, tu fêm dikî?»31Wî lê vegerand û got: «Ezê çawa fêm bikim eger yek ji min re şîrove neke?» Û wî ji Filîpos hêvî kir ku li ba wî siwar bibe.32Ew cihê ku ji nivîsarê dixwend ev bû:«Wek miyekê ji bo şerjêkirinê hat birinÛ wek ku berx li ber cewîzê* xwe bêziman e,Ew devê xwe venake.[c] 33Di nizimkirina wî de jê re edalet nema.Kî wê li ser dûndana wî bêje?Çimkî jiyana wî ji erdê tê rakirin.»[d] 34Yê nemêrkirî ji Filîpos pirsî û got: «Hêviya min ji te, pêxember van li ser kê dibêje? Li ser xwe an li ser yekî din?»35Hingê Filîpos devê xwe vekir û bi vê nivîsarê dest bi gotinê kir û Mizgîniya li ser Îsa ji wî re got.36-37 Gava di riya xwe de diçûn, gihîştin ser avekê, yê nemêrkirî got: «Va ye av, ma çi ji min re dibe asteng ku ez imad* nebim?»[e] 38Wî emir kir ku erebe raweste, herdu bi hev re, Filîpos û yê nemêrkirî, çûn nav avê û Filîpos ew imad kir.39Çaxê ew ji avê derketin, Ruhê Xudan Filîpos hilda û bir; yê nemêrkirî hew ew dît û bi şahî di riya xwe de çû.40Filîpos xwe li Aşdodê dît û heta ku hat Qeyseriyê, di hemû bajarên ku di wan re derbas bû de, Mizgînî belav dikir.
a.  8:3 Karên Şandiyan 22:4-5; 26:9-11
b.  8:27 Li Etyopyayê «Kendakya» bernavek bû (wek li Misrê «Firewn» an li derên din «Qeyser»).
c.  8:32 Cewîz: Ew kesê ku pirça bizinan, hiriya miyan û keja çûran dibire.
d.  8:32-33 Ji: Îşaya 53:7-8
e.  8:36 Di hin destnivîsaran de ev jî heye: «Filîpos jê re got: Eger tu bi hemû dilê xwe bawer bikî, tu dikarî. Wî lê vegerand û got: Ez bawer dikim ku Îsa Mesîh Kurê* Xwedê ye.»

Karên Şandiyan Beşê 7 Karên Şandiyan Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 9 Îsa Mesîh ji Şawûl re Xuya Dibe 1Hingê Şawûl, hê jî bi gefxwarina kuştina şagirtên Xudan, çû ba Serokkahîn2û ji bo kinîştên* li Şamê name jê xwestin, da ku ew her kesê ku li pey vê Riyê* diçe bibîne, jin an mêr, wan bigire û girêdayî bîne Orşelîmê.3Gava ew di riya xwe de diçû û nêzîkî Şamê dibû, ji nişkê ve ji ezmên ronahiyekê li dora wî şewq da.4Ew ket erdê û dengek bihîst ku ji wî re got: «Şawûl, Şawûl, tu çima tengahiyê didî min?»5Şawûl pirsî û got: «Ya Xudan, tu kî yî?» Wî jî got: «Ez Îsa me, yê ku tu tengahiyê didiyê.6Lê rabe û bikeve bajêr; wê ji te re bê gotin, ku divê tu çi bikî.»7Ew zilamên ku bi Şawûl re rêwîtî dikirin, bêzar man û sekinîn; çimkî wan deng dibihîst, lê tu kes nedidîtin.8Şawûl ji erdê rabû, lê gava wî çavên xwe vekirin, wî tiştek nedît. Bi destê wî girtin û ew anîn Şamê.9Îcar sê rojan wî nedît, ne xwar û ne jî vexwar.10Hingê li Şamê şagirtek hebû ku navê wî Hananya bû. Xudan di dîtiniyekê* de ji wî re got: «Hananya!» Wî bersîv da: «Va me ez, ya Xudan.»11Xudan ji wî re got: «Rabe û here wê kolana ku jê re dibêjin Rast, li mala Cihûda, li mirovekî Tarsûsî ku navê wî Şawûl e bipirse. Ji ber ku va ye, ew dua dike.12Wî di dîtiniyekê de dîtiye, mirovekî ku navê wî Hananya ye hat ba wî û destên xwe danîn ser wî, da ku dîsa bibîne.»13Hananya bersîv da û got: «Ya Xudan, min li ser vî zilamî ji gelekan bihîstiye, ku wî di Orşelîmê de çiqas xerabî li pîrozên te kiriye.14Li vir jî desthilatiya wî ji serekên kahînan heye ku hemûyên gazî navê te dikin bigire.»15Lê Xudan ji wî re got: «Tu here, çimkî ew ji bo min hacetekî bijartî ye, da ku navê min bigihîne ber miletan, padîşahan û zaryên* Îsraêl.16Ez bi xwe, ezê nîşanî wî bidim ku divê çiqas cefayê di ber navê min de bikişîne.»17Hingê Hananya rabû û çû ket wê malê. Wî destên xwe danîn ser Şawûl û got: «Birayê Şawûl, Xudan ez şandim, ew Îsayê ku di rê de li te xuya bû, da ku tu dîsa bibînî û tu bi Ruhê Pîroz tije bibî.»18Di cih de tiştekî wek pûlikan ji çavên wî ketin û ji nû ve dît. Ew rabû û imad* bû.19Piştî ku xwarin xwar, hêza wî hat cih.Şawûl çend rojan li Şamê bi şagirtan re ma.Şawûl Mizgîniyê Dide 20Û destxwere wî dest pê kir, di kinîştan de Îsa da bihîstin û got: «Ew Kurê* Xwedê ye.»21Hemû yên ku ew bihîstin şaş man û gotin: «Ma ev ne ew e, yê ku ew ên li Orşelîmê gazî vî navî dikirin, ji holê radikirin? Ma ew nehatiye vir, da ku wan girêdayî bibe ber serekên kahînan?»22Lê Şawûl hê bêtir bi hêz dibû û ji ber ku eşkere dikir ku Îsa, Mesîh e, Cihûyên ku li Şamê rûdiniştin matmayî hiştin.23Piştî ku gelek roj derbas bûn, Cihû şêwirîn ku wî bikujin.24Lê Şawûl bi gêrûfena wan hesiya. Ew bi şev û bi roj li ber dergehên bajêr diman, da ku wî bikujin.25Lê şagirtên wî bi şev rahiştin wî û di selikekê de ew ji sûrê daxistin jêr.[a] 26Gava ku Şawûl hat Orşelîmê, dixebitî ku beşdarî şagirtan bibe. Lê hemû ji wî ditirsiyan, çimkî bawer nekirin ku ew bûye şagirt.27Hingê Barnabas ew hilda û anî ba Şandiyan; ji wan re got ku Şawûl çawa di rê de Xudan dîtiye û Xudan bi wî re peyiviye û wî çawa li Şamê bi navê Îsa, bê tirs hîn kiriye.28Şawûl êdî li Orşelîmê bi wan re bû, bi wan re diçû û dihat, bê tirs bi navê Xudan hîn dikir.29Bi Cihûyên ku Yewnanî dipeyivîn re dipeyivî û bi wan re diket gotûbêjê, lê ew dixebitîn ku wî bikujin.30Çaxê bira pê hesiyan, ew daxistin Qeyseriyê û ji wir jî şandin Tarsûsê.31Hingê civînên* bawermendan li tevahiya Cihûstanê*, Celîlê* û Sameryayê* di aştiyê* de bûn; ava dibûn, bi tirsa Xudan pêşve diçûn û bi handana* Ruhê Pîroz zêde dibûn.Petrûs li Lîdayê û Yafayê 32Gava ku Petrûs li her aliyî digeriya, ew berjêrî ba wan pîrozên ku li Lîdayê diman jî bû.33Li wir wî mirovek ku navê wî Eynêyas bû dît, ku ji heşt salan ve di nav nivînan de bû; çimkî ew felcî bû.34Petrûs ji wî re got: «Eynêyas, Îsa Mesîh te qenc dike, rabe û nivînên xwe hilde!» Û di cih de ew rabû ser lingan.35Hemû kesên ku li Lîdayê û li deşta Şaronê rûdiniştin ew dîtin û li Xudan zivirîn.36Îcar li Yafayê şagirtek hebû, ku navê wê Tabîta bû, ku bê wergerandin bi mana «Xezal» e. Wê xwe dabû kirinên qenc û xêran.37Di wan rojan de ew nexweş ket û mir. Piştî ku ew şuştin, li oda jorîn danîn.38Ji ber ku Lîda nêzîkî Yafayê bû, şagirtan bihîst ku Petrûs li wê derê ye, du zilam şandin pey wî, jê daxwaz kirin û gotin: «Ji kerema xwe zû were ba me.»39Hingê Petrûs rabû û bi wan re çû. Çaxê ew gihîşt wê derê, ew birin oda jorîn. Hemû jinebî li dora wî rawestan, digiriyan û cil û kirasên ku hê Xezalê bi wan re bû çêkiribûn, nîşan didan.40Lê Petrûs hemû derxistin derve, çû ser çokan û dua kir. Li cesed zivirî û got: «Tabîta, rabe.» Hingê wê çavên xwe vekir, Petrûs dît û rûnişt.41Wî destê xwe dirêjî wê kir û ew rakir. Piştre gazî yên pîroz û jinebiyan kir û ew saxbûyî danî ber wan.42Ev yek li hemû Yafayê hat bihîstin û gelekan bawerî bi Xudan anî.43Petrûs jî gelek rojan li Yafayê, li mala Şimûnê çermker ma.
a.  9:23-25 Korîntî II, 11:32-33

Karên Şandiyan Beşê 8 Karên Şandiyan Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 10 Petrûs û Kornêlyosê Sersed 1Li Qeyseriyê mirovek hebû ku navê wî Kornêlyos bû; ew di tabûra* ku jê re ‹ya Îtalyayî› digotin de sersed* bû.2Ew bi hemû maliyên xwe ve dîndar û xwedêtirs bû, wî gelek xêr bi gelê Cihû dikirin û herdem li ber Xwedê dua dikir.3Rojekê piştî nîvro, di dora saet sisiyan de wî bi zelalî di dîtiniyekê de dît ku milyaketekî Xwedê hat ba wî û jê re got: «Kornêlyos!»4Wî gelek bi tirs li milyaket nêrî û got: «Çi ye, ya Xudan?» Milyaket got: «Dua û xêrên te gihîştin ba Xwedê û tu di bîra wî de yî.5De niha zilaman bişîne Yafayê û gazî Şimûnê ku jê re dibêjin Petrûs, bike.6Ew mêvanê Şimûnê çermker e, ku mala wî li ber deryayê ye.»7Çaxê milyaketê ku bi wî re peyivî çû, wî gazî du xulamên xwe û leşkerekî dîndar ê ku di xizmeta wî de bû, kir;8piştî ku hemû tişt ji wan re got, ew şandin Yafayê.9Dotira rojê çaxê ku ew di riya xwe de bûn û nêzîkî bajêr dibûn, Petrûs saet li dora diwanzdehan derket ser banê xênî ku dua bike.10Ew pirr birçî bû û xwest ku tiştekî bixwe. Çaxê ku xwarin amade dikirin, ew ji ser hişê xwe çû.11Wî dît ku ezman vebûyî ye û tiştekî wek çarşefeke mezin, ji çar kujên xwe daleqandî, dadikeve erdê.12Di hundirê wê de her cûreyê heywanên çarpê, heywanên ku dişêlin û teyrên ezmên hebûn.13Û wî dengek bihîst ku digot: «Petrûs rabe, şerjêke û bixwe.»14Lê Petrûs got: «Ev ji min dûr be, ya Xudan; çimkî min tu caran tiştên murdar* an heram nexwarine.»15Dîsa, cara diduyan deng jê re got: «Tiştên ku Xwedê helal kirine, tu heram nehesibîne.»16Ev yek sê caran çêbû û ev tiştê wek çarşefê di cih de hat hilkişandin ezmên.17Hê ku Petrûs şaşmayî li ser wê dîtiniya ku dîtibû difikirî, ew zilamên ku Kornêlyos şandibûn, li mala Şimûn dipirsîn, mal dîtin û li ber derî rawestan.18Wan gazî kir û gotin: «Ma Şimûnê ku jê re dibêjin Petrûs li vir dimîne?»19Îcar Petrûs hê li ser dîtiniyê difikirî, Ruh ji wî re got: «Va ye, sê mirov li te digerin.20Niha rabe, here jêr, qet dudilî nebe û bi wan re here. Çimkî min ew şandine.»21Petrûs daket jêr û ji zilaman re got: «Ewê ku hûn lê digerin ez im; ma hûn ji bo çi hatine?»22Wan bersîv da û gotin: «Kornêlyosê sersed em şandin. Ew zilamekî rast û xwedêtirs e û ji aliyê hemû gelê Cihûyan ve li ser wî bi qencî tê peyivîn. Ji aliyê milyaketekî pîroz ve jê re hat gotin ku bişîne pey te ku tu bêyî mala wî û tiştê ku tê bêjî bibihîze.»23Îcar Petrûs ew gazî hundir kirin û ew kirin mêvan.Dotira rojê ew rabû û bi wan re çû. Çend birayên ji Yafayê jî bi wî re çûn.24Roja din gihîştin Qeyseriyê. Kornêlyos li hêviya wan bû. Wî gazî mirovên xwe û dostên xwe yên nêzîk jî kiribû û li ba xwe civandibûn.25Gava ku Petrûs ket hundir, Kornêlyos ji ber ve rabû û xwe avêt ber lingên wî û periziyê.26Lê Petrûs ew rakir ser lingan û got: «Rabe, ez bi xwe jî mirov im.»27Hê ku bi wî re dipeyivî, ket hundir, dît ku gelek mirov civiyane.28Petrûs ji wan re got: «Hûn bi xwe qenc dizanin ku ji bo yekî Cihû çiqas ne rast e ku bi yekî ji miletên din re têkiliyê deyne an here ba wî; lê Xwedê nîşanî min da ku ez ji tu kesî re nebêjim murdar an heram.29Loma gava ku ez hatim gazîkirin, bêyî ku ez li hember rabim, ez hatim. Niha ez dipirsim, gelo we çima gazî min kir?»30Hingê Kornêlyos bersîv da û got: «Berî çar rojan, vî çaxî, saet di sisiyan de min li mala xwe dua dikir. Ji nişkê ve zilamekî cilspî li ber min rawesta31û got: ‹Kornêlyos, duaya te hat bihîstin û xêrên ku te kirine li ber Xwedê hatin bîranîn.32Îcar zilaman bişîne Yafayê û gazî Şimûnê ku jê re Petrûs dibêjin bike. Ew li ba Şimûnê çermker dimîne, mala Şimûn jî li ber deryayê ye.›33Ji ber vê yekê min zû şand pey te û te jî qenc kir ku tu hatî. Niha em hemû li vê derê li ber Xwedê amade ne, da ku em hemû tiştên ku Xudan li te emir kirine, bibihîzin.»Petrûs Mizgîniyê Dide Miletên Din 34Petrûs jî dest bi peyivînê kir û got: «Niha bi rastî ez fêm dikim ku li ba Xwedê xatirgirtin tune.[a] 35Lê di nav her miletî de yê ku ji wî ditirse û ya rast dike, ji wî re meqbûl e.36Hûn dizanin ku Xwedê peyv ji zaryên* Îsraêl re şand, bi destê Îsa Mesîhê ku Xudanê hemûyan e, Mizgîniya aştiyê* da.37Hûn bi bûyerên piştî ku Yûhenna ji bo imadbûnê gazî kiribû dizanin, ku çawa li Celîlê dest pê kirin û li seranserê Cihûstanê belav bûn û38çawa Xwedê Îsayê Nisretî bi Ruhê Pîroz û bi hêzê mesh* kir û çawa ew geriya, wî qencî kir û hemû yên ku di bin serdestiya Îblîs de bûn sax kirin. Çimkî Xwedê bi wî re bû.39Em ji hemû tiştên ku wî li Cihûstanê û Orşelîmê kirin re şahid in. Wan ew li xacê xist û kuştin.40Lê Xwedê roja sisiyan ew ji nav miriyan rakir û kir ku bi eşkereyî bê dîtin.41Ne ji hemû gel re, lê ji me re, ji yên ku ji berê ve ji aliyê Xwedê ve wek şahid hatibûn bijartin re eşkere kir. Piştî ku ew ji nav miriyan rabû, me bi wî re xwar û vexwar.42Wî li me emir kir ku em peyvê bi gel bidin bihîstin û şahidiyê bikin ku dadgerê* mirî û zindiyan ê ku Xwedê destnîşan kiriye, ew e.43Hemû pêxember li ser wî şahidiyê dikin, her kesê ku baweriyê bi wî bîne, bi navê wî efûbûna gunehan distîne.»44Hê Petrûs ev tişt digotin, Ruhê Pîroz hat ser hemûyên ku peyv bihîstin.45Îcar bawermendên Cihû yên ku bi Petrûs re hatibûn, şaş man ku çawa diyariya Ruhê Pîroz bi ser miletên din de jî rijiya bû.46Çimkî wan bihîst ku ew bi zimanên* din dipeyivin û pesnê Xwedê didin. Hingê Petrûs got:47«Evên ku wek me Ruhê Pîroz standine, ma kî dikare nehêle ku bi avê bên imadkirin*?»48Û wî emir kir ku ew bi navê Îsa Mesîh imad bibin. Hingê wan ji wî hêvî kir ku çend rojan li wir bimîne.
a.  10:34 Dubarekirina Şerîetê 10:17

Karên Şandiyan Beşê 9 Karên Şandiyan Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 11 Beyanên Petrûs li Orşelîmê 1Îcar Şandî û bawermendên li Cihûstanê bihîstin ku miletên din jî peyva Xwedê qebûl kirine.2Îcar gava ku Petrûs hilkişiya Orşelîmê, bawermendên sinetbûyî* rexne li wî girtin û3gotin: «Çima tu çûyî ba yên sinetnebûyî û te bi wan re xwarin xwar?»4Hingê Petrûs dest pê kir, yek bi yek ji wan re şîrove kir û got:5«Min li bajarê Yafayê dua dikir. Ez ji hişê xwe çûm û min dîtinî* dît. Tiştek wek çarşefeke mezin, bi çar kujên xwe daleqandî, ji ezmên dadiket. Ev tişt heta ba min hat.6Çaxê min zîq lê nêrî, min heywanên çarpê, heywanên wehşî, heywanên ku dişêlin û teyrên ezmên dîtin.7Û min dengek bihîst ku ji min re got: ‹Petrûs, rabe, şerjêke û bixwe.›8Lê min got: ‹Ev dûrî min be, ya Xudan, çimkî tu caran tiştekî murdar an heram neketiye devê min.›9Lê careke din ew deng ji ezmên hat û got: ‹Tiştên ku Xwedê helal kirine, tu heram nehesibîne.›10Ev tişt sê caran çêbû û piştre hemû tişt dîsa hilkişiyan ezmên.11Hema wê gavê, sê zilamên ku ji Qeyseriyê şandibûn pey min, li ber wê mala ku em lê diman sekinîn.12Ruh ji min re got: ‹Bi wan re here û cihêtiyê neke.› Ev her şeş bira jî bi min re hatin û em ketin mala wî zilamî.13Wî jî ji me re got, ku çawa dît, milyaket li mala wî rawesta û jê re got: ‹Bişîne Yafayê û Şimûnê ku jê re Petrûs dibêjin, bîne.14Wê ji te re peyvan bêje, tu û tevahiya mala te, hûnê bi wan xilas bibin.›15Çaxê min dest bi peyivînê kir, Ruhê Pîroz hat ser wan jî, wek ku di destpêkê de hatibû ser me.16Hingê ev peyva ku Xudan gotibû hat bîra min: ‹Yûhenna bi avê imad kir, lê hûnê bi Ruhê Pîroz imad bibin.›[a] 17Gava me bawerî bi Xudan Îsa Mesîh anî, Xwedê diyariya Ruhê Pîroz da me. Îcar, eger Xwedê eynî diyariya ku dabû me, dabe wan jî, hingê ez kî bûm, ku ez li ber Xwedê rabim.»18Gava wan ev bihîst, dengê xwe birrîn. Pesnê Xwedê dan û gotin: «Nexwe Xwedê ji miletên din re jî rê vekir ku tobe bikin û jiyanê bistînin.»Bawermendên Entakyayê 19Îcar yên ku ji ber wê zordestiya dema kuştina Steyfan belav bûbûn, heta Fînîkya, Qibris û Entakyayê çûbûn. Wan peyv ji Cihûyan pê ve ji kesî din re negotin.[b] 20Lê hin ji wan ên ku ji Qibris û Kûrênê bûn, çaxê hatin Entakyayê ji Yewnaniyan* re jî dipeyivîn û Mizgîniya Xudan Îsa didan.21Destê Xudan bi wan re bû, gelekan bawerî anî û li Xudan zivirîn.22Xebera vê yekê gihîşt guhê civîna* bawermendan a li Orşelîmê û wan Barnabas şand Entakyayê.23Îcar gava ku ew hat, wî kerema Xwedê dît, şa bû û ew hemû şidandin ku ji dil bi Xudan ve girêdayî bimînin.24Çimkî ew zilamekî qenc bû, bi Ruhê Pîroz û baweriyê tije bû. Bi vî awayî elaleteke* mezin beşdarî Xudan bû.25Piştre Barnabas çû Tarsûsê, ku li Şawûl bigere26û gava wî ew dît, ew anî Entakyayê. Salek sax ew bi hev re tevî civîna bawermendan diciviyan û gelek mirov hîn dikirin. Û cara pêşî li Entakyayê ji şagirtan re gotin: «Xirîstiyan».[c] 27Di wan rojan de hin pêxember ji Orşelîmê berjêrî Entakyayê bûn.28Yek ji wan ku navê wî Hagabos bû, rabû û bi rêberiya Ruh got ku wê li tevahiya dinyayê xelayeke giran çêbe. Û ev xela di dema Qeyser Klawdyos de çêbû.[d] 29Şagirtan biryar da ku her yek ji wan li gor karîna xwe alîkariyê ji bawermendên li Cihûstanê re bişîne.30Wusa jî kirin, bi destê Barnabas û Şawûl ev alîkarî ji rihspiyan re şandin.
a.  11:16 Karên Şandiyan 1:5
b.  11:19 Karên Şandiyan 8:1-4
c.  11:26 «Xirîstiyan» (bi zimanê Yewnanî), yanî «Mesîhî» (bi zimanê Îbranî); mana herduyan ev e: «Yên ku li pey Îsa Mesîh diçin».
d.  11:28 Karên Şandiyan 21:10

Karên Şandiyan Beşê 10 Karên Şandiyan Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 12 Kuştina Aqûb û Girtina Petrûs 1Wê demê Hêrodês* padîşah destê xwe dirêjî hin kesên ji civîna bawermendan kir, da ku cefayê bide wan.2Wî Aqûbê* birayê Yûhenna bi şûr kuşt.3Gava wî dît ku ev yek li Cihûyan xweş hat, ew zêde çû, wî Petrûs jî girt. Ev yek di dema Cejna* Nanê Şkeva de çêbû.4Gava ku Petrûs girt, ew avêt zîndanê û ji bo ku nobedariya wî bikin, çar kom leşkerên ku her yek ji wan ji çar kesan pêk dihat, danîn ber wî. Niyeta wî ew bû ku piştî Cejna* Nanê Şkeva wî derxe ber gel.5Îcar Petrûs di zîndanê de girtî bû, lê civîna bawermendan ji dil û can ji bo wî ji Xwedê dixwest.Petrûs ji Zîndanê Rizgar Dibe 6Şevekê beriya wê roja ku Hêrodês wî derxe meydanê, Petrûs bi du zincîran girêdayî, di navbera du leşkeran de radiza. Û nobedaran li ber derî nobedariya zîndanê dikirin.7Ji nişkê ve milyaketekî Xudan li ba wî rawesta û ronahiyekê di hucreyê de şewq da. Milyaket hincikek li kêleka Petrûs da, ew hişyar kir û got: «Zû rabe!» Hingê zincîr ji destên Petrûs ketin.8Milyaket ji wî re got: «Pişta xwe girêde û çaroxên xwe bixe piyên xwe.» Wî jî wusa kir. Piştre ji wî re got: «Ebayê xwe li xwe bike û li pey min were.»9Petrûs jî derket derve û li pey wî çû; lê nizanibû tiştê ku bi destê milyaket dibe rast e; wî digot qey ew dîtiniyekê dibîne.10Piştî ku ew ji nobedarên pêşî û yên diduyan derbas bûn, ew hatin ba dergehê hesin ê ku diçe nav bajêr. Ew bi xwe li ber wan vebû, ew derketin û di kuçeyekê re derbas bûn; ji nişkê ve milyaket ji wî veqetiya.11Hingê Petrûs hat ser hişê xwe û got: «Niha bi rastî ez dizanim ku Xudan milyaketê xwe şand û ez ji destê Hêrodês û ji hemû ya ku Cihûyan guman dikir, rizgar kirim.»12Piştî ku wî ev yek bi zelalî fêm kir, çû mala Meryema* diya Yûhennayê ku jê re digotin Marqos. Li wir gelek civiyabûn û dua dikirin.13Çaxê wî li dergehê derve xist, keçikeke xizmetkar a bi navê Roda çû û guhê xwe da derî.14Gava ku dengê Petrûs nas kir, wusa kêfa wê hat, bê ku derî veke, bezî hundir û got ku Petrûs li ber dergeh e.15Wan ji wê re got: «Te hişê xwe winda kiriye!» Lê ew ji ya xwe nehat xwarê. Wan got: «Ew milyaketê wî ye.»16Petrûs li ser hev li dergeh dixist. Gava wan dergeh vekir, wan ew dît û pirr şaş man.17Wî destê xwe hilda, da ku bêdeng bimînin û ji wan re got ku Xudan çawa ew ji zîndanê derxistiye. Û got: «Vê yekê ji Aqûb* û ji birayan re bêjin.» Piştre derket û çû dereke din.18Gava ku bû sibe, tevliheviya nav leşkeran ne hindik bû, ka gelo çi bi Petrûs hatiye.19Çaxê Hêrodês li wî geriya û ew nedît, nobedar kişandin pirsyariyê û emir kir ku bên kuştin. Û Hêrodês ji Cihûstanê berjêrî Qeyseriyê bû û li wê derê ma.Mirina Hêrodês Padîşah 20Hêrodês li Sûr* û Saydayiyan gelek hêrs bûbû. Hingê ew hemû bi hev re hatin, piştî ku Bilastos şahneyê* padîşah kişandin aliyê xwe, lihevhatin xwestin. Çimkî welatê wan ji aliyê xwarinê ve bi welatê Hêrodês ve girêdayî bû.21Îcar di roja ku hat kifşkirin de, Hêrodês cilên xwe yên padîşahiyê li xwe kirin, li ser kursiyê dîwanê* rûnişt û ji wan re peyivî.22Hingê xelkê kir qîrîn û gotin: «Ev dengê xwedayekî ye, ne yê mirovan e!»23Û di cih de, ji ber ku wî rûmet nedabû Xwedê, milyaketekî Xudan li wî xist, kurmî bû û mir.24Lê peyva Xwedê fireh û zêde dibû.25Barnabas û Şawûl, piştî ku xizmeta xwe anîn serî ji Orşelîmê vegeriyan û Yûhennayê ku jê re digotin Marqos* bi xwe re anîn.
Karên Şandiyan Beşê 11 Karên Şandiyan Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 13 Barnabas û Şawûl Tên Wezîfedarkirin û Diçin Qibrisê 1Di civîna li Entakyayê de pêxember û mamoste hebûn: Barnabas, Şimûnê ku jê re Nîgêr digotin, Lûkyosê ji Kûrênê, Menayînê ku birayê şîrî yê Mîr Hêrodês* bû û Şawûl.2Çaxê ku ev diperizîn Xudan û rojî digirtin, Ruhê Pîroz got: «Barnabas û Şawûl ji bo wî karê ku min gazî wan kiriye, veqetînin.»3Hingê piştî ku rojî girtin û dua kirin, destên xwe danîn ser wan û ew şandin.4Bi vî awayî ew ji aliyê Ruhê Pîroz ve şandî, dageriyan Sêlûkyayê û ji wir bi gemiyê çûn Qibrisê.5Gava gihîştin Selamîsê, wan peyva Xwedê di kinîştên* Cihûyan de dan bihîstin. Yûhenna jî alîkariya wan dikir.6Çaxê ew li seranserê giravê geriyan û hatin Pafosê, wan li wir yekî Cihû, ku pêxemberekî derewîn û sêrbaz bû dît, ku navê wî Baryêşû bû.7Ew dostê Sergiyos Pawlosê walî bû. Walî zilamekî aqilmend bû, wî gazî Barnabas û Şawûl kir û xwest ku peyva Xwedê bibihîze.8Lê  Bareyeşû- ku wek Êlûmasê sêrbaz dihat  jî zanîn– li ber wan rabû û dixebitî ku walî ji bawerkirinê bizivirîne.9Lê Şawûl, yanî Pawlos*, bi Ruhê Pîroz tije bi baldarî li wî nêrî û10got: «Hey kurê Îblîs! Dijminê her rastiyê, bi hemû hîle û xerabiyan tije! Ma tu dev ji xwarûvîçkirina riyên Xudan ên rast bernadî?11Va ye, destê Xudan li hember te ye, tê kor bibî û tu ji bo demekê tavê nabînî.» Di cih de mij û tarî bi ser wî de hat, veşewişî, li yekî geriya ku bi destê wî bigire.12Gava walî dît ku çi bû, wî bawerî anî, ew li hînkirina li ser Xudan gelek şaş ma.Pawlos û Barnabas li Entakya Pisîdyayê 13Pawlos û hevalên xwe bi gemiyê ji Pafosê bi rê ketin û hatin bajarê Pergêya Pamfîlyayê. Hingê Yûhenna ew hiştin û vegeriya Orşelîmê.14Ew jî ji Pergêyê derbas bûn û hatin Entakya Pisîdyayê û roja* Şemiyê ketin kinîştê û rûniştin.15Piştî xwendina Şerîetê û Nivîsarên Pêxemberan, serekên kinîştê rêkirin pey wan û gotin: «Birano, eger peyveke we ya cesaretê ji xelkê re hebe, kerem kin, bêjin.»16Hingê Pawlos rabû, destê xwe hilda û got:«Gelî Îsraêliyan û hûn ên din ên ku ji Xwedê ditirsin, guhdarî bikin.17Xwedayê vî gelê Îsraêl bav û kalên me bijartin û gava li welatê Misrê diman ew kirin miletekî mezin. Bi zendê xwe yê hêzdar ew ji wir deranîn[a] 18û bi qasî çil salan li çolê bîhna xwe li wan fireh kir.[b] 19Piştî ku wî li welatê Kenanê* heft milet qir kirin, wî welatê wan bi mîrasî da wan.[c] 20Wê demê nêzîkî çar sed û pêncî salan kişand. Piştî vê yekê wî hukumdar dan wan, heta dema Samûêl* pêxember.[d] 21Piştre wan padîşahek xwest û Xwedê Şawûlê kurê Kîş ji eşîra Binyamîn* da wan û wî çil salan padîşahî kir.[e] 22Piştî ku ew ji text anî xwarê, Dawid rakir ku bibe padîşahê wan û li ser wî weha şahidî kir û got: ‹Min Dawidê kurê Yêşa*, zilamekî li gor dilê xwe dît. Ewê hemû daxwazên min bîne cih.›[f] 23Ji dûndana vî mirovî Xwedê ji Îsraêl re, wek ku soz dabû, Xilaskar Îsa şand.24Hê beriya hatina wî, Yûhenna ji hemû gelê Îsraêl re imada* tobekirinê hîn kir.[g] 25Gava ku Yûhenna karê xwe ber bi qedandinê ve dianî, got: ‹Di gumana we de ez kî me? Ez ne ew im. Lê va ye, yek piştî min tê, ez ne hêja me ku dûlikên çaroxa di lingê wî de vekim.›[h] 26«Gelî birayan, hûn zarokên dûndana Birahîm* û yên din ên ku ji Xwedê ditirsin, ev peyva xilasiyê ji me re hatiye şandin.27Çimkî yên ku li Orşelîmê rûdinin û serekên wan ew nas nekirin, wan dîwana* wî kir û ew peyvên pêxemberan ên ku her roja Şemiyê tên xwendin anîn cih.28Bi ser ku ji bo kuştina wî tu sedem nedîtin jî, ji Pîlatos xwestin ku wî bikuje.[i] 29Piştî ku wan hemû tiştên ku li ser wî hatine nivîsîn anîn cih, ew ji dar anîn xwarê û kirin gorê.[j] 30Lê Xwedê ew ji nav miriyan rakir.31Gelek rojan ji wan ên ku bi wî re ji Celîlê derketibûn Orşelîmê re xuya bû. Û niha ew li ber gelê me şahidên wî ne.[k] 32Îcar em Mizgîniya wê soza ku Xwedê ji bav û kalên me re dabû, didin we.33Wî ev soz ji bo me, yanî ji bo zarokên wan, bi rakirina Îsa anî cih. Çawa ku di Zebûra diduyan de jî hatiye nivîsîn:‹Tu Kurê min î;Îro tu ji min re bûyî.›[l] 34Û li ser rakirina wî ya ji nav miriyan, ku ew êdî venegere rizîbûnê, wî weha gotiye:‹Ezê sozên pîroz û dilsoz ên ku Dawid standibûn, bidim we.›[m] 35Loma di Zebûreke din de jî weha dibêje:‹Tu nahêlî ku Pîrozê te rizîbûnê bibîne.›[n] 36«Çimkî piştî ku Dawid di dema xwe de ji bo armanca Xwedê xizmet kir, ew mir û çû ba bav û kalên xwe û riziya.37Lê ewê ku Xwedê ji mirinê rakir, rizîbûn nedît.38Ji bo vê yekê birano, bizanin ku bi destê wî, lêbihûrtina gunehan ji we re tê danbihîstin.39Û her kesê ku baweriyê bi Îsa tîne, ji wan hemû tiştên ku bi Şerîeta Mûsa we nikaribû hûn bê sûc bibin, rastdar derdikeve.40Loma hay ji xwe hebin, da ev yeka ku pêxemberan gotiye neyê serê we:41‹Binêrin, hûn ên ku tinazên xwe dikin!Şaş bimînin û helak bibin,Çimkî ez di rojên we de karekî dikimKarekî wusa, ku yek ji we re bêje jî, Hûn qet bawer nakin.›[o]  »42Çaxê ku Pawlos û Barnabas derketin derve, xelkê ji wan hêvî kir Şemiya ku bê jî li ser van tiştan ji wan re bipeyivin.43Çaxê civîna di kinîştê de belav bû, gelek Cihû û xwedêperestên ji miletên din li pey Pawlos û Barnabas çûn. Ew jî ji wan re peyivîn û ew hişk şidandin, ku tam di kerema Xwedê de bimînin.44Şemiya din, hema bêje tevahiya bajêr ji bo ku peyva Xudan bibihîze civiya.45Lê gava Cihûyan elalet dîtin, bi çavnebariyê tije bûn, çêr kirin û li hember tiştên ku Pawlos digot rabûn.46Hingê Pawlos û Barnabas, bi ziravî peyivîn û gotin: «Diviya ku pêşî peyva Xwedê ji we re bihata gotin. Madem ku hûn wê red dikin û xwe hêjayî jiyana herheyî nabînin, va ye, em jî li miletên din dizivirin.47Çimkî Xudan li me weha emir kiriye:‹Min tu kirî ronahiya miletan,Da ku tu xilasiyê heta bi kujê dinyayê yê herî dûr bibî.›[p]  »48Gava yên ji nav miletan* ev bihîst, şa bûn û pesnê peyva Xudan dan û yên ku ji bo jiyana herheyî hatibûn kifşkirin, bawerî anîn.49Bi vî awayî peyva Xudan li hemû herêmê belav bû.50Lê Cihûyan jinên xwedêperest û qedirbilind û giregirên bajêr rakirin ser piyan, tengahî dan Pawlos û Barnabas û ew derxistin derveyî herêma xwe.51Wan jî toza lingên xwe li hember wan daweşandin û hatin Qonyayê.[q] 52Îcar şagirt bi şabûnê û bi Ruhê Pîroz tije bûn.
a.  13:17 Derketin 1:7; 12:51
b.  13:18 Hejmartin 14:34
c.  13:19 Dubarekirina Şerîetê 7:1; Yêşû 14-19
d.  13:20 Hukumdar 2:16; Samûêl I, 3:20
e.  13:21 Samûêl I, 8:5; 10:21
f.  13:22 Ji: Samûêl I, 13:14; Îşaya 44:28
g.  13:24 Lûqa 3:3
h.  13:25 Lûqa 3:16
i.  13:28 Lûqa 23:21-23
j.  13:29 Lûqa 23:50-56
k.  13:31 Karên Şandiyan 1:3
l.  13:33 Ji: Zebûr 2:7
m.  13:34 Ji: Îşaya 55:3
n.  13:35 Ji: Zebûr 16:10
o.  13:41 Ji: Habaqûq 1:5
p.  13:47 Ji: Îşaya 49:6
q.  13:51 Lûqa 9:5

Karên Şandiyan Beşê 12 Karên Şandiyan Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 14 Pawlos û Barnabas li Qonyayê 1Îcar li Qonyayê Pawlos û Barnabas wek her car ketin kinîşta Cihûyan û wusa peyivîn, ku elaleteke mezin hem ji Cihûyan û hem ji miletên din bawerî anîn.2Lê Cihûyên ku bawer nekirin, yên ji miletên din rakirin ser piyan û dilê wan li hember birayan reş kirin.3Ew demeke dirêj li wir man, ji bo Xudan bi ziravî peyivîn; Xudan jî şahidiya peyva kerema xwe dikir, bi destê wan nîşan û karên mezin çêdikirin.4Lê xelkê bajêr bûn du bend; hinekan pişta Cihûyan girt, hinekan jî ya Şandiyan.5Îcar yên ji miletên din û Cihû, bi serokên xwe ve rabûn ku êrîşî wan bikin, wan riswa bikin û bidin ber keviran.6Gava Şandî bi vê yekê hesiyan, reviyan bajarên Lîstra û Derbeyê yên Lûkayonyayê û der û dora wan.7Li wan deran jî wan Mizgînî dida.Li Lîstra û Derbê 8Li Lîstrayê zilamekî şeht* hebû ku li erdê rûdinişt; ew ji zikmakî ve şeht bû û tu caran rêve neçûbû.9Gava ku Pawlos dipeyivî, wî guhdariya wî dikir. Û Pawlos bi baldarî li wî nêrî û dît ku baweriya wî heye, ku sax bibe.10Hingê bi dengekî bilind got: «Rabe û li ser lingên xwe raweste.» Wî jî xwe hilavêt û dest pê kir, rêve çû.11Gava elaletê dît ku Pawlos çi kir, dengê xwe hildan û bi zimanê Lûkayonî gotin: «Îlah di şiklê mirovan de hatine jêr nav me!»12Wan ji Barnabas re got Zews, ji Pawlos re gotin Hermês, çimkî ew peyvbêjê sereke bû.[a] 13Kahînê Zewsê ku perestgeha wî li derveyî bajêr bû, ga û tacegul anîn ber dergehên bajêr, wî bi elaletê re xwest ku goriyan* bide.14Gava ku Şandiyan, yanî Barnabas û Pawlos ev yek bihîstin, wan cilên xwe çirandin, bi nav elaletê ve bezîn, qîriyan û gotin:15«Camêrno, hûn çima wusa dikin? Em jî wek we mirov in, evdên Xwedê ne; em Mizgîniyê ji we re tînin, da ku hûn ji van tiştên pûç li wî Xwedayê jîndar vegerin, yê ku erd û ezman, derya û hemû tiştên ku di wan de ne, afirandine.[b] 16Di dema nifşên* bihûrî de, wî hişt ku her milet li riya xwe here.17Dîsa jî wî xwe bê şahidî nehişt, qencî kir û ji ezmên baran û demsalên berdar dan we; bi xwarinê hûn têr kirin û dilê we tije şabûn kir.»18Bi van peyvan, wan bi zorê kir ku elalet ji bo wan goriyan nede.19Lê Cihû ji Entakya û Qonyayê hatin û elalet kişandin aliyê xwe. Hingê wan Pawlos dan ber keviran, ew kaş kirin derveyî bajêr û gotin qey miriye.20Lê gava ku şagirtan dora wî girt, ew rabû û çû nav bajêr. Dotira rojê ew bi Barnabas re çû Derbeyê.Vegerîna Entakya Sûriyê 21Piştî ku wan Mizgînî da wî bajarî û gelek kes kirin şagirt, ew vegeriyan Lîstra, Entakya û Qonyayê.22Wan dilê şagirtan xurt dikir û ew dişidandin ku di baweriyê de bimînin û gotin: «Divê em di gelek tengahiyan re derbas bibin û bikevin Padîşahiya Xwedê.»23Piştî ku wan ji bo her civînê rihspî rakirin, bi dua û rojîgirtinê ew spartin wî Xudanê ku bawerî pê anîbûn.24Piştre di Pisîdyayê re derbas bûn û hatin Pamfîlyayê.25Li Pergêyê jî peyva Xwedê gotin û berjêr bûn, çûn Entalyayê.26Ji wir ew bi gemiyê vegeriyan Entakyayê, wê dera ku ji bo vî karê ku anîbûn serî, li kerema Xwedê hatibûn spartin.27Gava hatin, wan civîna bawermendan kom kir û hemû tiştên ku Xwedê bi destê wan kiribûn û çawa deriyê baweriyê li ber miletan vekiribû, tev gotin.28Û ew demeke dirêj li wir bi şagirtan re man.
a.  14:12 Zews: Pûtê Yewnaniyan ê herî mezin bû. Bi zimanê Latînî «Yûpîter» jê re digotin. Pûtekî din jî hebû, ku navê wî «Hermês» bû, ew qasidê Zews û pûtên din dihat hesabkirin.
b.  14:15 Zebûr 146:6

Karên Şandiyan Beşê 13 Karên Şandiyan Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 15 Lihevcivîna Şandiyan a li Orşelîmê 1Hinek kesên ku ji Cihûstanê daketibûn Entakyayê, hînî birayan dikirin û digotin: «Eger hûn li gor adeta Mûsa sinet nebin, hûn nikarin xilas bibin.»[a] 2Îcar piştî ku wan û Pawlos û Barnabas gelek hev birin û anîn û devjenî kirin, hingê birayan biryar da ku Pawlos, Barnabas û hinekên din hilkişin Orşelîmê, da ku ji bo vê yekê bi Şandî û rihspiyan re bipeyivin.3De îcar civînê ew bi rê kirin. Çaxê di Fînîkya û Sameryayê* re derbas dibûn, li ser zivirîna miletan a li Xwedê digotin û hemû bawermend pirr şa dikirin.4Çaxê gihîştin Orşelîmê, ji aliyê civînê, Şandî û rihspiyan ve hatin qebûlkirin û hemû tiştên ku Xwedê bi destê wan kiribûn, gotin.5Lê hinek bawermendên ku ji mezheba Fêrisiyan* bûn, rabûn û gotin: «Divê ku ew bên sinetkirin û emir li wan bê kirin ku Şerîeta Mûsa pêk bînin.»6Şandî û rihspî ji bo ku li ser vê pirsê bipeyivin civiyan.7Piştî gotûbêjeke dirêj, Petrûs rabû û got: «Birano, hûn dizanin ku berî niha Xwedê ji nav we ez bijartim, da ku miletên din peyva Mizgîniyê ji min bibihîzin û baweriyê bînin.[b] 8Û Xwedayê ku bi dilê mirov dizane, çawa ku Ruhê Pîroz da me, wusa da wan jî û ew erêkirin.[c] 9Wî dilê wan bi baweriyê paqij kir û tu cihêtî nexist navbera me û wan.10Îcar çima hûn Xwedê diceribînin û nîrekî wusa datînin ser stûyê şagirtan, ku ne bav û kalên me û ne jî me dikaribû ku em hilgirin?11Na, lê em bawer dikin, çawa ku em bi kerema Xudan Îsa xilas dibin, wusa jî ew xilas dibin.»12Hingê tevahiya civînê bêdeng ma û guhê xwe dan gotinên Barnabas û Pawlos, yên ku Xwedê bi destê wan gelek nîşan û karên mezin di nav miletên din de kiribûn.13Piştî ku wan peyivîna xwe xilas kir, Aqûb* bersîv da û got: «Birano, guhê xwe bidin min.14Şimûn* got ku çawa Xwedê pêşî hat serdana miletên din, da ku ji nav wan xelkekî ji bo navê xwe rake.15Ev yek peyvên pêxemberan jî digire, wek ku hatiye nivîsîn:16‹Piştî vê yekê ezê vegerim,Û konê Dawid ê ketî dîsa vegirim,Derên wî yên hilweşiyayî careke din ava bikimÛ dîsa rakim.17Da ku hemû mirovên bi şûn de mayîÛ hemû miletên mayî yên ku navê min li ser wan e,Li Xudan bigerin.18Ew Xudanê ku ji berê ve ev tişt dane zanîn, vê dibêje.›[d] 19«Ji ber vê yekê, ez gihîştim vê biryarê ku divê em, wan ên ku ji miletên din li Xwedê dizivirin nedin tengiyê.20Lê em ji wan re binivîsin ku xwe ji tiştên ku bi pêşkêşkirina ji pûtan re murdar* bûne, ji fuhûşiyê, ji heywanên mirar û ji xwînê dûr bixin.[e] 21Çimkî hê ji demên bihûrtî ve di her bajarî de, Şerîeta Mûsa tê hînkirin û her roja Şemiyê di kinîştan de tê xwendin.»Nameya Civînê ya ji Miletan re 22Hingê di çavên Şandî û rihspiyan û tevahiya civînê de qenc xuya bû ku ji nav xwe zilaman bibijêrin û bi Pawlos û Barnabas re bişînin Entakyayê. Wan, Cihûdayê ku jê re dibêjin Barsabas û Sîlas*, yên ku di nav birayan de sereke bûn, şandin.23Bi destê wan ev name nivîsîn:«Birayên we Şandî û rihspî, silavan li bawermendên ji miletên din ên li Entakya, Sûriye û li Kîlîkyayê dikin.24Me bihîst ku hin kesên ji nav me derketine, ku me li wan tembîh nekiriye, bi peyvên xwe hûn reht kirine û serê we tevlihev kirine.25Ji bo vê yekê me hemûyan bi hev re biryar da ku em çend kesan bibijêrin û bi birayên xwe yên hezkirî Barnabas û Pawlos re bişînin ba we.26Wan herduyan di ber navê Xudanê me Îsa Mesîh de mirin dane ber çavên xwe.27Loma me Cihûda û Sîlas şandin, ku ewê bi dev jî eynî tiştan ji we re bêjin.28Çimkî ji Ruhê Pîroz û ji me re jî qenc hat dîtin ku em ji van tiştên ku pêwist in pê ve, barekî din daneynin ser pişta we.29Îcar hûn xwe ji tiştên ku bi pêşkêşkirina ji pûtan re murdar bûne, ji xwînê, ji heywanên mirar û ji fuhûşiyê dûr bixin. Eger hûn xwe ji van tiştan biparêzin, hûnê qenc bikin. Di aştiyê de bimînin.»30Îcar ew hatin şandin û daketin Entakyayê. Wan tevahiya komê civand û name dan wan.31Gava wan xwend, bi handana wê* şa bûn.32Cihûda û Sîlas, ku ew bi xwe jî pêxember bûn, bi gelek peyvan cesaret û hêz dan birayan.33-34 Piştî ku ew demekê li wir man, birayan bi aştî ew bi rê kirin ba yên ku ew şandibûn.35Lê Pawlos û Barnabas li Entakyayê man û bi gelekên din re peyva Xudan hîn kirin û Mizgînî dan.Pawlos û Barnabas ji hev Vediqetin 36Piştî çend rojan Pawlos ji Barnabas re got: «Were, em vegerin û herin her bajarê ku me peyva Xudan tê de daye bihîstin, serekî bidin xwişk û birayan û bibînin ku ew çawa ne.»37Barnabas xwest Yûhennayê ku jê re dibêjin Marqos* jî bi xwe re bibe.38Lê Pawlos qenc nedît yê ku li Pamfîlyayê ji wan veqetiya û bi wan re hew xebitî, bi xwe re bibin.[f] 39Îcar devjeniyeke dijwar ket nav wan, wusa ku ji hev veqetiyan. Barnabas Marqos hilda û bi gemiyê çû Qibrisê.40Lê Pawlos Sîlas bijart û ket rê; birayan ew spartin kerema Xudan.41Ew li Sûriye û Kîlîkyayê digeriyan û hêz didan civînan.
a.  15:1 Qanûna Kahîntiyê 12:3
b.  15:7 Karên Şandiyan 10
c.  15:8 Karên Şandiyan 10:44; 2:4
d.  15:16-18 Ji: Amos 9:11-12; Îşaya 45:21
e.  15:20 Derketin 34:15-17; Qanûna Kahîntiyê 18:6-23; 17:10-16
f.  15:38 Karên Şandiyan 13:13

Karên Şandiyan Beşê 14 Karên Şandiyan Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 16 Tîmotêyos Hevaltiya Pawlos û Sîlas Dike 1Hingê Pawlos hat Derbe û Lîstrayê jî. Li wir şagirtek hebû ku navê wî Tîmotêyos* bû. Ew kurê jineke Cihû ya bawermend bû; lê bavê wî ne Cihû bû.2Birayên ku li Lîstra û Qonyayê bûn, li ser wî bi qencî dipeyivîn.3Pawlos xwest ku ew bi wî re bê; ew hilda û ji ber Cihûyên wan deran ew sinet kir; çimkî hemûyan dizanibû ku bavê wî ne Cihû bû.4Gava ku di bajaran re derbas dibûn, biryarên ku li Orşelîmê ji aliyê Şandî û rihspiyan ve hatibûn dayîn, didan wan, da ku wan pêk bînin.5Bi vî awayî civînên bawermendan di baweriyê de xurt dibûn û roj bi roj hejmara wan zêde dibû.Di Dîtiniyekê de Gazîkirina Pawlos a Mekedonyayê 6Ew di herêma Firîgya û Galatyayê re derbas dibûn, çimkî Ruhê Pîroz nehişt ku peyva Xwedê li herêma Asyayê* bêjin.7Çaxê ew hatin pêşberî Mîsyayê, xwestin ku herin herêma Bîtînyayê, lê Ruhê Îsa destûr neda wan.8Di ber Mîsyayê re derbas bûn, daketin Troyayê.9Bi şev Pawlos di dîtiniyekê* de dît ku zilamekî Mekedonî radiwesta, ji wî lava dikir û digot: «Derbasî Mekedonyayê bibe û alîkariya me bike.»10Gava wî ev dîtinî dît, di cih de em xebitîn ku em herin Mekedonyayê. Me jê derxist ku Xwedê gazî me dike ku em Mizgîniyê bidin wan.Zivirîna Lîdya 11Em ji Troyayê bi gemiyê derketin û sererast çûn Samotraxê. Dotira rojê em gihîştin Nêyapolîsê.12Em ji wir çûn Filîpyayê, ku ev der bajarekî sereke yê Mekedonyayê ye û koloniyeke* Romayê ye. Em li vî bajêrî çend rojan man.13Roja Şemiyê em di dergehê bajêr re derketin û çûn ber lêva çem, çimkî em difikirîn ku li wir cihekî duakirinê heye. Em rûniştin û bi jinên ku li wir civiyabûn re peyivîn.14Di nav wan de jineke xwedêperest a ku navê wê Lîdya bû guhdariya me dikir. Ew ji bajarê Tiyatîrayê bû û cilên binefşî difirotin. Xudan dilê wê vekir, da ku bi baldarî guhê xwe bide tiştên ku Pawlos digotin.15Çaxê ew û maliyên xwe imad* bûn, wê ji me hêvî kir û got: «Eger hûn min bawermendeke Xudan dihesibînin, kerem kin, werin mala min û li wir bimînin.» Û zor li me kir, em birin.Pawlos û Sîlas Tên Girtin 16Û rojekê, çaxê em diçûn cihê duakirinê, keçikeke xizmetkar a ku ruhê falbaziyê pê re hebû, rastî me hat. Wê bi falvekirinê ji xwediyên xwe re gelek pere dida qezenckirin.17Keçik li pey me û Pawlos dihat û bi qîrîn digot: «Ev mirovên ha xizmetkarên Xwedayê Herî Berz in, ew riya xilasiyê bi we didin zanîn.»18Keçikê bi rojan ev yek kir. Lê li zora Pawlos çû, zivirî û ji ruh re got: «Ez bi navê Îsa Mesîh li te emir dikim, ji wê derkeve.» Û hema wê gavê ruh ji wê derket.19Îcar gava ku xwediyên wê dîtin ku hêviya wan a qezenckirina peran ji dest derket, wan Pawlos û Sîlas* girtin, kaş kirin meydana sûkê, ba serweran.20Çaxê ew anîn ba serwerên bajêr, wan got: «Ev mirovên ha bajarê me tevlihev dikin, ev Cihû ne21û adetên ku ji bo me Romayiyan çênabin ku em bikin, an qebûl bikin, hîn dikin.»22Hingê elaletê jî êrîşî wan kir, serdarên bajêr cilên ser wan dan çirandin û emir kirin ku bi daran li wan bixin.23Piştî ku gelek li wan xistin, ew avêtin zîndanê û li qerdiyan emir kirin ku baş çavnêriya wan bike.24Li ser vê emirkirinê, wî ew kirin hucreya hundir û lingên wan qeyd kirin.25Li dora nîvê şevê Pawlos û Sîlas dua dikirin û ji Xwedê re lavije* digotin. Girtiyan jî guhdariya wan dikir.26Ji nişkê ve erdhejîneke wusa mezin çêbû ku bingehên girtîgehê veleqiyan. Û di cih de hemû derî û zincîrên her kesî vebûn.27Çaxê qerdiyan hişyar bû û dît ku deriyên zîndanê vekirî ne, şûrê xwe kişand û dikir ku xwe bikuje. Çimkî wî got qey hemû girtî reviyane.28Lê Pawlos bi dengekî bilind gazî kir û got: «Nebe tu xwe bikujî; em hemû li vir in!»29Qerdiyan ronahî xwest û ket hundir, lerizî û xwe avêt ber Pawlos û Sîlas.30Wî ew anîn derve û got: «Ezbenî, ez çi bikim, da ku ez xilas bibim?»31Wan jî bersîv da û gotin: «Baweriya xwe bi Xudan Îsa bîne, tu û mala te jî hûnê xilas bibin.»32Û wan peyva Xudan ji wî û ji hemûyên li mala wî re gotin.33Hema di wê saeta şevê de, wî ew birin û birînên wan şuştin. Û di cih de ew û hemû maliyên wî imad bûn.34Wî ew derxistin mala xwe, sifre li ber wan danî. Ew gelek şa bû ku wî û tevahiya mala wî bawerî bi Xwedê anîn.35Çaxê bû roj, serwerên bajêr wezîfedar şandin û gotin: «Wan mirovan berdin.»36Hingê qerdiyan ev yek ji Pawlos re got: «Serwerên bajêr xeber şandin ku hûn bên berdan; de îcar derkevin û bi silamet herin.»37Lê Pawlos li wan vegerand û got: «Em ên ku hemwelatiyên* Romayî ne, bêyî ku dîwana me bê kirin, li ber xelkê li me xistin û em avêtin zîndanê. Niha bi dizî me derdixin? Na, ev yek çênabe! Bila ew bi xwe bên û me derxin.»38Hingê wezîfedaran ev peyv ji serdarên bajêr re gotin. Gava wan bihîst ku ew hemwelatiyên Romayî ne, tirsiyan.39Hatin, hêvî ji wan kirin, ew deranîn û ji wan xwestin ku ji bajêr derkevin.40Piştî ku ji zîndanê derketin, çûn mala Lîdyayê. Li wir xwişk û bira dîtin, han dan wan û çûn.
Karên Şandiyan Beşê 15 Karên Şandiyan Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 17 Gengeşa li Selanîkê 1Piştî ku Pawlos û Sîlas di Amfîpolîs û Apolonyayê re derbas bûn, hatin Selanîkê. Li wir kinîşteke Cihûyan hebû.2Û Pawlos, wek ku ji xwe re kiribû adet, çû ba wan û sê rojên Şemiyan li ser Nivîsarên Pîroz bi wan re peyivî.3Ji wan re şîrove kir û îspat kir ku diviya Mesîh cefa bikişanda û ji nav miriyan rabûya û got: «Ev Îsayê ku ez ji we re didim bihîstin, Mesîh e.»4Hinek ji wan, komeke mezin ji Yewnaniyên xwedêperest û hinek jinên xuyayî bawer kirin û beşdarî Pawlos û Sîlas* bûn.5Lê Cihûyan çavnebariya wan kir, ji xelkên çarşiyê, hin mirovên xerab kişandin aliyê xwe, elaletek civandin û di bajêr de laleşe çêkirin, êrîşî mala Yason kirin û lê digeriyan ku wan derxin ber xelkê.6Lê çaxê Pawlos û Sîlas nedîtin, wan Yason û çend birayên din kaş kirin ber serwerên bajêr û bi qîrîn gotin: «Ev mirovên ku dinya serobino kirine, hatine vir jî7û Yason ew hewandine mala xwe. Ev hemû li hember qanûnên Qeyser radibin û dibêjin: ‹Padîşahekî din heye, navê wî Îsa ye.›»8Gava elaletê û serwerên bajêr ev gotin bihîstin, hişê wan tevlihev bû û9piştî ku ji Yason û yên din kefîltî standin, ew berdan.Pawlos û Sîlas Dişînin Beroyayê 10Hema wê şevê birayan Pawlos û Sîlas şandin Beroyayê. Çaxê ew gihîştin wir, ew çûn kinîşta Cihûyan.11Ev mirovên li wir ji yên li Selanîkê bêtir hişvekirî bûn. Wan peyv ji dil û can qebûl kir û her roj li ser Nivîsarên Pîroz lêkolîn kirin, ka gelo ev tişt wusa ne.12Îcar gelekan ji wan bawerî anî, di nav wan de jinên Yewnanî yên qedirbilind û mêr jî ne kêm bûn.13Lê gava Cihûyên Selanîkê hîn bûn ku Pawlos peyva Xwedê li Beroyayê jî daye bihîstin, ew hatin wê derê jî, elalet têkdan û rakirin ser piyan.14Hingê birayan di cih de Pawlos şand ku here ber deryayê, lê Sîlas û Tîmotêyos* hê li wir man.15Yên ku ew birin, ew anîn heta Atînayê. Piştî ku ji Pawlos emir standin ku Sîlas û Tîmotêyos zûka herin ba wî, ew paş ve vegeriyan.Pawlos li Atînayê 16Çaxê Pawlos li Atînayê li benda wan bû û dît ku bajar bi pûtan tije ye, ruhê wî aciz bû.17Îcar li kinîştê ew bi Cihûyan û bi Yewnaniyên* xwedêperest re, li çarşiyê jî her roj rastî kê bihata  bi wan re diket peyivînê.18Hin fîlozofên Êpîkûrî û hinên Stoayî jî bi wî re gotûbêj kirin. Hinekan got: «Evê kelkelo dixwaze çi bêje?» Hinekên din jî gotin: «Wusa xuya dibe ku ew xwedayên xerîb dide naskirin.» Çimkî  Pawlos li ser Îsa û li ser vejînê mizgînî dida.[a] [b] 19Wan ew girt û anîn Aryopagosê û gotin: «Gelo em dikarin bizanin, ev hîndariya nû ya ku tu didî naskirin çi ye?20Tu hin tiştên xerîb tînî guhên me û loma em dixwazin bizanin ku ev tê çi manê.»21Hemû Atînayî û xerîbên ku li wir diman, ji gotin û bihîstina tiştên nû pê ve, dema xwe bi tiştên din derbas nedikirin.22Hingê Pawlos li navenda civîna Aryopagosê rawesta û got: «Gelî zilamên Atînayî, ez we ji her awayî ve gelek dîndar dibînim.23Çaxê ez di nav bajêr de digeriyam û min qenc li tiştên ku hûn diperizinê* nêrî, min di nav wan de gorîgehek* dît ku li ser nivîsîbû: JI XWEDAYÊ NENAS RE. Îcar vî yê ku hûn bi nezanî diperizinê, ez bi we didim naskirin.24Xwedayê ku dinya û hemû tiştên ku tê de ne çêkiriye, ewê ku Xudanê erd û ezmên e, di perestgehên ku bi destê mirov hatine çêkirin de rûnane.[c] 25Wek ku ew hewcedarê tiştekî be, bi destê mirovan ji wî re xizmet nayê kirin; çimkî yê ku jiyan, hilm û her tiştî dide hemûyan, ew e.26Ji bavekî, wî hemû miletên dinyayê afirandin û zemanên wan û sînorên dera ku ew lê dijîn, kifş kir ku ew li ser hemû rûyê erdê rûnin.27Wî ev yek kir ku ew li wî bigerin û eger îmkan hebe bi destpelînkê* wî bibînin, lê ew ji tu kesî ji me ne dûr e.28Çimkî em bi wî dijîn, bi wî dilivin û bi wî hene.[d]  Çawa ku hin ji hozanên we jî gotine: ‹Em jî ji dûndana wî ne.›[e] 29«Îcar ji ber ku em ji dûndana Xwedê ne, divê em nefikirin ku Xwedê wek zêr, zîv, an wek kevirê ku bi hiş û hunerê mirov hatiye çêkirin e.30Xwedê çavên xwe li demên nezanînê neqand, lê niha ew li her derê li hemû mirovan emir dike ku tobe bikin.31Çimkî wî rojek kifş kiriye û ewê di wê rojê de bi destê zilamê ku wî destnîşan kiriye bi dadperwerî* dîwana dinyayê bike. Bi rakirina wî ya ji nav miriyan wî ewlehî da hemûyan, ku ji bo vî karî ew mirov hatiye destnîşankirin.»32Gava vejîna* miriyan bihîstin, hinekan tinazên xwe kirin; lê yên din gotin: «Emê li ser vê yekê careke din guhê xwe bidin te».33Bi vî awayî Pawlos ji nav wan derket.34Lê hinek beşdarî wî bûn û bawerî anîn. Di nav wan de Diyonîsiyosê endamê Aryopagosê û jineke ku navê wê Damerîs bû û hinekên din hebûn.
a.  17:18 Êpîkûrî: Li gor hîndariya Êpîkûr (beriya Îsa 341-270) ruh jî wek bedenê bi mirin e. Ji jiyana li ser vê erdê zêdetir jiyaneke din tune. Yê ku li dilgeşiyê digere, divê di kûrahiya ruh de lê bigere.
b.  17:18 Stoayî: Li gor vê hîndariyê Xwedê di her tiştî de ye. Dilgeşî tenê bi revîna ji êş û zewqan dikare bê dîtin. Fîlozofê Yewnanî Zenon (beriya Îsa 335-263?) avakarê vê felsefê bû.
c.  17:24 Padîşah I, 8:27
d.  17:28 Ev li gor gotineke nivîskarê Yewnanî Êpîmenîdos e; ew berî Îsa di sedsala şeşan de dijiya.
e.  17:28 Ji nivîskarên Yewnanî Aratos û Kleyantos e; ew herdu berî Îsa di sedsala sisiyan de dijiyan.

Karên Şandiyan Beşê 16 Karên Şandiyan Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 18 Pawlos li Korîntê 1Piştî van tiştan Pawlos ji Atînayê derket û çû Korîntê.2Li wir Cihûyek ku navê wî Akîlas bû dît, ku bi eslê xwe ji Pontosê bû. Ew bi pîreka xwe Priskîla* re nû ji Îtalyayê hatibû. Çimkî Qeyser Klawdyos ferman dabû ku hemû Cihû ji Romayê derkevin. Pawlos çû ba wan3û ji ber ku pîşeyê wî eynî bû, li ba wan ma û bi wan re xebitî. Karê wan konçêkerî bû.4Her roja Şemiyê ew li kinîştê diket peyivînê û dixebitî ku baweriya Cihû û Yewnaniyan bîne.5Çaxê Sîlas û Tîmotêyos ji Mekedonyayê hatin, Pawlos xwe bi tevahî da hînkirina peyvê û ji Cihûyan re şahidî dikir ku Mesîh, Îsa ye.6Îcar gava ku ew li hember derketin û çêrî wî kirin, wî cilên xwe daweşandin û got: «Bila xwîna we di stûyê we de be! Ez bêrî me. Ji niha û pê ve ezê herim ba miletan.»7Hingê ew ji kinîştê derket û çû mala mirovekî ku navê wî Tîtos Yûstos bû. Ew xwedêperest bû û mala wî li kêleka kinîştê bû.8Serekê kinîştê Krîspos, bi tevahiya maliyên xwe ve bawerî bi Xudan anî. Gelek Korîntiyên ku peyva Pawlos dibihîstin, bawerî dianîn û imad* dibûn.9Şevekê di dîtiniyekê de Xudan ji Pawlos re got: «Netirse, bipeyive û bêdeng nemîne.10Çimkî ez bi te re me û tu kes destê xwe dirêjî te nake ku te biêşîne. Ji ber ku li vî bajarî gelek gelê min heye.»11Ew li wê derê salekê û şeş mehan ma; wî di nav wan de peyva Xwedê hîn dikir.12Îcar çaxê ku Galiyos li Axayayê* walî bû, Cihû bûn yek, li hember Pawlos rabûn û ew derxistin ber dîwanê.13Wan got: «Evê ha baweriya mirovan tîne ku bi riyên li hember qanûnê biperizin* Xwedê.»14Gava Pawlos dikir ku bipeyive, Galiyos ji Cihûyan re got: «Eger mesele neheqî an sûcekî xerab bûya, Cihûno, ji xwe minê guhê xwe bida giliyên we.15Madem ku mesele li ser peyv, nav û qanûna we ye, hûn bi xwe lê binêrin. Ez naxwazim bibim dadgerê* van tiştan.»16Û wî ew ji dîwanê deranîn.17Hingê hemûyan serekê kinîştê Sostênîs girt û li ber dîwanxanê lê xistin. Lê qet ne xema Galiyos bû.Pawlos Vedigere Entakyayê 18Piştî ku Pawlos gelek rojan li wê derê ma, xatir ji bawermendan xwest û bi gemiyê berê xwe da aliyê Sûriyê. Priskîla* û Akîlas jî bi wî re bûn. Wî li Kenxêryayê porê xwe kur kir, çimkî nedreke* wî hebû.[a] 19Çaxê ew gihîştin Efesê, wî ew li wê derê hiştin, ew bi xwe çû hundirê kinîştê û bi Cihûyan re ket peyivînê.20Gava wan jê xwest ku ew hê demeke dirêj bimîne, ew razî nebû.21Lê çaxê xatir ji wan xwest, got: «Xwedê hez bike, ezê dîsa vegerim ba we.» Piştre bi gemiyê ji Efesê derket.22Gava hat Qeyseriyê, hilkişiya Orşelîmê, silav li civînê kir û daket Entakyayê.Apolos li Efesê Mizgîniyê dide 23Piştî ku Pawlos demekê li wir ma, derket rê, li herêma Galatya û Firîgyayê cih bi cih çû her derê û hêz da hemû şagirtan.24Îcar Cihûyekî ku navê wî Apolos bi eslê xwe ji Skenderyayê û zanebêj bû, hat Efesê. Wî Nivîsarên Pîroz qenc dizanibû.25Di Riya* Xudan de hatibû perwerdekirin, bi kelegermiya ruh li ser Îsa rast dipeyivî û hîn dikir, lê tenê imadkirina* Yûhenna dizanibû.26Wî dest pê kir, li kinîştê bi ziravî peyivî. Gava Priskîla û Akîlas ew bihîstin, ew birin ba xwe û riya Xwedê hê rastir ji wî re şîrove kirin.27Gava Apolos xwest ku here Axayayê*, birayan cesaret danê û ji bo ku wî qebûl bikin name ji şagirtan re nivîsîn. Îcar gava gihîşt wê derê, wî gelek alîkariya wan ên ku bi keremê bawerî anîbûn kir.28Çimkî wî bi eşkereyî dengê Cihûyan dibirrî û bi Nivîsarên Pîroz nîşan dida ku Mesîh, Îsa ye.
a.  18:18 Hejmartin 6:18

Karên Şandiyan Beşê 17 Karên Şandiyan Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 19 Pawlos li Efesê 1Îcar gava ku Apolos hê li Korîntê bû, Pawlos di herêmên navîn re derbas bû û hat Efesê û li wir çend şagirt dîtin.2Wî ji wan re got: «Ma gava ku we bawerî anî, we Ruhê Pîroz stand?» Wan lê vegerand û gotin: «Na, me qet nebihîstiye jî ku Ruhê Pîroz heye.»3Hingê wî got: «Lê hûn bi çi imadê hatine imadkirin*?» Wan got: «Bi imada Yûhenna.»4Pawlos got: «Imada Yûhenna li ser tobekirinê bû û ji xelkê re digot ku baweriyê bi wî yê ku piştî wî tê bînin, yanî bi Îsa.»[a] 5Îcar gava ku ev bihîstin, bi navê Xudan Îsa imad bûn.6Çaxê Pawlos destên xwe danîn ser wan, Ruhê Pîroz hat ser wan, bi zimanên* din peyivîn û pêxemberîtî kirin.7Ew hemû li dora diwanzdeh zilaman bûn.8Pawlos ket kinîştê, bi qasî sê mehan bi  wêrekî  peyivî, li ser Padîşahiya Xwedê ket peyivînê û baweriya mirovan dianî.9Çaxê hinekan serhişkî kir, bawer nekirin û li ber xelkê bi xerabî li ser Riyê peyivîn, wî dev ji wan berda, şagirt ji wan veqetandin û her roj di dersxana Tîranos de diket peyivînê.10Vê yekê bi qasî du salan kişand; bi vî awayî hemû yên ku li herêma Asyayê* rûdiniştin, hem Cihû û hem jî miletên din peyva Xudan bihîstin.Kurên Skêwa 11Xwedê bi destê Pawlos gelek kerametên nedîtî kirin.12Heta, çaxê ew destmal û pêşmalên ku li wî ketibûn ji nexweşan re dibirin, nexweşiya wan diçû û ruhên xerab ji wan derdiketin.13Îcar di nav Cihûyan de hin gerokên ku cin derdixistin, dest pê kirin li ser yên ku bi ruhên xerab ketibûn, gazî navê Xudan Îsa kirin û gotin: «Ez bi navê Îsayê ku Pawlos dide bihîstin, li we emir dikim ku hûn derkevin.»14Heft kurên serekkahînekî Cihûyan ê bi navê Skêwa, ev yek dikirin.15Lê ruhê xerab li wan vegerand û got: «Ez Îsa nas dikim û bi Pawlos jî dizanim, lê hûn kî ne?»16Hingê mirovê ku ruhê xerab pê re bû xwe avêt ser wan, zora hemûyan bir, wusa ku ew tazî û birîndar ji wê malê derketin.17Çaxê ev yek ji aliyê hemû Cihû û miletên din ên ku li Efesê rûdiniştin ve hat bihîstin, tirs ket ser hemûyan û navê Xudan Îsa hat bilindkirin.18Gelek ji wan ên ku bawerî anîbûn, dihatin, gunehên xwe eşkere dikirin û kirinên xwe digotin.19Gelek ji wan ên ku sêrbazî dikirin, kitêbên xwe civandin û li ber hemûyan şewitandin. Bihayê wan kitêban hat hesabkirin, pêncî hezar zîv* digirt.20Bi vî awayî peyva Xudan hê bêtir belav dibû û hêzdar dibû.Li Efesê Hengame 21Piştî ku ev tişt çêbûn, Pawlos di ruh de biryar da ku di Mekedonya û Axayayê* re derbas bibe û here Orşelîmê. Wî got: «Piştî ku ez herim wê derê, divê ez Romayê jî bibînim.»22Wî du alîkarên xwe, Tîmotêyos û Erastos* şandin Mekedonyayê û ew bi xwe demeke din jî li herêma Asyayê ma.23Di wê demê de xirecirek ne hindik li ser Riyê derket.24Mirovekî zîvker ku navê wî Dîmîtriyos bû, ji zîv perestgehên biçûk ên Artemîsê* çêdikirin û bi vê yekê gelek kar ji pîşekaran re derdixist.25Dîmîtriyos ev kesên ha û yên ku bi karên weha ve mijûl dibûn li hev civandin û got: «Gelî hevalan, hûn dizanin ku dewlemendiya me ji vî karî ye.26Hûn dibînin û dibihîzin ku ne tenê li Efesê, hema bêje li tevahiya herêma Asyayê, ev Pawlosê ha dibêje: ‹Yên ku bi destan hatine çêkirin ne xwedê ne› û wî baweriya gelek mirovan aniye û ji rê derxistine.27Îcar talûke ne tenê ew e ku ev pîşeyê me ji giramiya* xwe dikeve, lê ev e ku perestgeha xwedaya mezin Artemîs bi tiştekî nayê hesabkirin û mezinahiya wê ya ku li tevahiya herêma Asya û li dinyayê tê perizîn, bêqedir dibe.»28Gava ev yek bihîstin, ew bi hêrsê tije bûn û bi qîrîn gotin: «Artemîsa Efesiyan mezin e!»29Bajar tevlihev bû, hevalriyên Pawlos, Gayos û Erîstarxosê* Mekedonî bi xwe re kaş kirin û tev bi hev re zêriyan ber tiyatroyê.30Pawlos xwest ku bikeve nav elaletê, lê şagirtan nehişt.31Hin serwerên herêma Asyayê, yên ku dostên wî bûn, xeber jê re şandin û jê hêvî kirin ku neçe tiyatroyê.32Îcar hinekan tiştek, hinekên din jî tiştekî din diqîriyan; çimkî elalet tevlihev bû û gelekan ji wan nizanibû ku ji bo çi kom bûne.33Hinekan ji elaletê, Skenderê ku Cihûyan dabû pêş, derxistin navendê. Skender destê xwe bilind kir û xwest ku li hember elaletê xwe biparêze.34Lê çaxê fêm kirin ku ew Cihû ye, bi qasî du saetan tev bi hev re qîriyan û gotin: «Artemîsa Efesiyan mezin e!»35Îcar çaxê nivîskarê bajêr elalet bêdeng kir, got: «Gelî Efesiyan! Ma li vir kî heye ku nezane bajarê Efesê parêzgerê perestgeha Artemîsa mezin û parêzgerê kevirê wê yê ku ji ezmên hatiye xwarê ye?36Ji xwe ev tişt nayên înkarkirin. Îcar divê hûn bêdeng bin û tiştekî bêtedbîr nekin.37Ev zilamên ku we anîne vir ne dizên perestgehê ne û ne jî çêrî xwedaya me kirine.38Îcar, eger giliyê Dîmîtriyos û pîşekarên bi wî re, li hember kesekî hebe, dadgeh* vekirî ne û walî hene. Bila ew hevdû sûcdar bikin.39Lê eger hûn ji wê zêdetir tiştekî bixwazin, bila di civîna resmî de lê bê nêrîn.40Çimkî talûke ev e ku ji bo van tiştên ku îro çêbûne, em dikarin bi serhildanekê bên sûcdarkirin û ji ber ku sedem tune, em nikarin hesabê vê tevliheviyê jî bidin.»41Piştî ku wî ev got, civîn belav kir.
a.  19:4 Lûqa 3:1-18

Karên Şandiyan Beşê 18 Karên Şandiyan Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 20 Pawlos Diçe Mekedonya û Yewnanistanê 1Piştî ku hengame rawesta, Pawlos şand pey şagirtan, cesaret da wan, xatir ji wan xwest û berê xwe da riya Mekedonyayê.2Çaxê di van herêman re derbas bû bi gelek peyvan cesaret da bawermendan û hat Yewnanistanê.3Ew sê mehan li wê derê ma. Gava wî karê xwe kir ku here Sûriyê, Cihûyan li hember wî gêrûfenek çêkir. Loma wî biryar da ku di riya Mekedonyayê re vegere.4Ji Beroyayê Sopatrosê kurê Pîros, ji Selanîkiyan Erîstarxos* û Sêkûndos, Gayosê Derbeyî û Tîmotêyos* û ji herêma Asyayê* Tixîkos* û Trofîmos* bi wî re rêwîtî kirin.5Ev berî me çûbûn û li Troyayê li benda me bûn.6Em jî piştî rojên Cejna* Nanê Şkeva bi gemiyê ji Filîpyayê bi rê ketin û di pênc rojan de li Troyayê gihîştin ba wan. Em li wir heft rojan man.Saxbûna Eytûxos 7Di roja pêşî ya heftiyê de, çaxê em civiyan ku nên bişikênin, Pawlos bi wan re dipeyivî û ji ber ku wî dixwest dotira rojê biçûya, peyivîna xwe heta nîvê şevê dirêj kir.8Li oda jorîn a ku em lê civiyabûn, gelek qendîl hebûn.9Xortekî ku navê wî Eytûxos bû di pencerê de rûdinişt, ket xeweke giran. Pawlos peyivîna xwe gelek dirêj kir, Eytûxos bi xewê ve çû, ji qata sisiyan ket xwarê û miriyî hat hildan.10Lê Pawlos çû jêr, bi ser wî de xwar bû, ew himbêz kir û got: «Nekin qîrîn, ruh hatê.»11Piştre Pawlos derket jorê, nan şikand û xwar, heta ku roj derket bi wan re dûr û dirêj peyivî û rabû çû.12Û xort saxbûyî anîn hundir û gelek dilşa bûn.Rêwîtiya Mîletosê 13Em li gemiyê siwar bûn û ber bi Asosê ve çûn. Niyeta me ew bû ku em ji wir Pawlos bistînin gemiyê. Çimkî wî biryar dabû ku peya here.14Ew li Asosê hat pêşiya me, me ew hilda gemiyê û em gihîştin Mitîlînê.15Em ji wê derê bi gemiyê çûn û dotira rojê em gihîştin pêşberî Xiyosê. Roja din em di Samosê re derbas bûn û dotira rojê gihîştin Mîletosê.[a] 16Çimkî Pawlos biryar dabû ku bi gemiyê bêrawestin di ber Efesê re derbas bibe, da ku dema xwe li herêma Asyayê nebihûrîne. Wî dilezand, ku eger çêbe, di Roja* Pentîkostê de li Orşelîmê be.Pawlos bi Rihspiyên Efesê re Dipeyive 17Pawlos ji Mîletosê xeber şand Efesê û rihspiyên civînê gazî ba xwe kirin.18Çaxê ew hatin ba wî, wî ji wan re got: «Hûn bi xwe dizanin, ji roja pêşî ve gava ku min lingê xwe avêtiye herêma Asyayê heta niha, ez çawa di nav we de rabûm û rûniştim.19Min bi hemû dilnizmî û bi hêstirên çavan di nav wan ceribandinên ku ji gêrûfenên Cihûyan hatin serê min, ji Xudan re xizmet kir.20Min xwe ji gotina tu tiştên ku ji bo we kêr tên neda paş, lê min hem bi eşkereyî hînî we kir û hem jî ez mal bi mal geriyam.21Min hem ji Cihû û hem ji miletên din re şahidî kir ku li Xwedê vegerin û baweriyê bi Xudanê me Îsa bînin.22Û va ye, niha ez bi daxwaza Ruh girêdayî diçim Orşelîmê û ez nizanim li wir wê çi bê serê min.23Bi tenê ez dizanim ku Ruhê Pîroz li her bajarî ji min re şahidiyê dike ku zincîr û tengahî li benda min in.24Lê belê ez tu qîmetê nadim xwe bi xwe; armanca min bi tenê ev e ku ez berpirsiyariya xwe û wê xizmeta ku min ji Xudan Îsa standiye bînim serî, ku ez şahidiya Mizgîniya kerema Xwedê bikim.25«Va ye, ez dizanim, hûn hemû yên ku ez di nav we de geriyam û min Padîşahî da bihîstin, êdî hûn rûyê min nabînin.26Ji ber vê yekê di roja îro de ez ji we re şahidiyê dikim ku ez ji xwîna her kesî bêrî me.27Çimkî min xwe neda paş, min hemû daxwaza Xwedê ji we re got.28Îcar hay ji xwe û ji hemû keriyê ku Ruhê Pîroz hûn di nav de kirine çavdêr, hebin. Şivantiya civîna bawermendan a Xwedê bikin a ku wî bi xwîna Kurê xwe bi dest xistiye.29Ez dizanim piştî çûyîna min, gurên har ên ku  ber kerî nakevin, wê bikevin nav we.30Heta ji nav we bi xwe jî zilam wê derkevin û tiştên xwarûvîç bêjin, da ku şagirtan li pey xwe bibin.31Ji ber vê yekê hişyar bimînin, ji bîr nekin ku sê salan bi şev û bi roj, bi hêstirên çavan min dev ji hişyarkirina her yekî ji we berneda.32Û niha ez we dispêrim Xwedê û peyva kerema wî. Ew peyv dikare we ava bike û di nav hemûyên ku hatine pîrozkirin de mîrasê bide we.33Min çav neda zîv an zêr an cilên tu kesî.34Hûn bi xwe dizanin ku ev destên ha hem ji bo hewcedariya min û hem jî ji bo hewcedariyên wan ên ku bi min re ne xebitîn.35Min di her tiştî de nîşanî we da, ku divê em bi vî awayî gelek bixebitin û alîkariya lewazan bikin û peyvên Xudan Îsa bînin bîra xwe; wî bi xwe digot: ‹Bextewariya dayînê ji ya standinê mezintir e.›»36Piştî ku ev tişt gotin, ew bi hemûyan re çû ser çokan û dua kir.37Hemû gelek giriyan, xwe avêtin stûyê Pawlos û ew ramûsan.38Hê bêtir ji ber wê peyva ku wî gotibû: «Êdî hûn rûyê min nabînin» keder girtin. Piştre ew birin heta ba gemiyê û bi rê kirin.
a.  20:15 «Xiyos», yanî «Sakiz», bi Kurdî «Girava Benişt»; «Samos», yanî «Sîsam».

Karên Şandiyan Beşê 19 Karên Şandiyan Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 21 Pawlos Vedigere Orşelîmê 1Îcar gava em ji wan veqetiyan û bi gemiyê ketin rê, sererast em hatin Kosê. Dotira rojê em gihîştin Rodosê û ji wir jî em hatin Patarayê.2Me gemiyeke ku diçû Fînîkyayê dît, em li wê siwar bûn û bi rê ketin.3Gava ku Qibris xuya bû, me ew li milê çepê hişt, em bi aliyê Sûriyê ve çûn û li bajarê Sûrê rawestan, çimkî diviya barê gemiyê li wir bihata valakirin.4Me şagirt dîtin û em heft rojan li wê derê man. Wan bi Ruh ji Pawlos re digot ku ew neçe Orşelîmê.5Îcar çaxê me rojên xwe li wir temam kirin, em rabûn û bi rê ketin. Hemû bi jin û zarokên xwe ve heta derveyî bajêr em bi rê kirin. Li wir, li ber lêva deryayê em çûn ser çokan, me dua kir û6me xatir ji hevdû xwest. Piştre em ketin gemiyê û ew jî vegeriyan malên xwe.7Çaxê me rêwîtiya xwe ya Sûrê temam kir, em gihîştin Pitolêmayê, me silav li xwişk û birayan kir û em rojekê bi wan re man.8Dotira rojê em ji wir derketin û hatin Qeyseriyê. Em çûn mala Filîposê mizgînvanê ku yek ji heftan bû û em li ba wî man.[a] 9Çar keçên wî yên mêrnekirî yên ku pêxemberîtî dikirin hebûn.10Çaxê em li wir gelek rojan man, pêxemberekî ku navê wî Hagabos bû ji Cihûstanê daket û hat.[b] 11Ew hat ba me, piştênka Pawlos hilda, bi wê dest û lingên xwe girê dan û got: «Ruhê Pîroz weha dibêje: ‹Li Orşelîmê Cihû wê xwediyê vê piştênkê weha girê bidin û wî bidin destê miletan.›»12Gava me ev bihîst, em û xelkê li wê derê me ji Pawlos hêvî kir ku neçe Orşelîmê.13Hingê Pawlos bersîv da û got: «Ev çi ye hûn dikin; hûn digirîn û dilê min dişikênin? Ez ne tenê ji girêdanê re, lê ez di ber navê Xudan Îsa de li Orşelîmê ji mirinê re jî amade me.»14Çaxê ku wî qîma xwe neanî, em bêdeng man û me got: «Bila daxwaza Xudan be.»15Piştî wan rojan me xwe amade kir û em hilkişiyan Orşelîmê.16Hin şagirtên ji Qeyseriyê jî bi me re hatin û em anîn mala Minasonê Qibrisî. Ew şagirtekî kevin bû û emê li mala wî bibûna mêvan.Pawlos li Orşelîmê Diçe Serdana Aqûb 17Gava em gihîştin Orşelîmê, birayan bi şahî em qebûl kirin.18Dotira rojê Pawlos bi me re hat ba Aqûb*. Hemû rihspî jî amade bûn.19Piştî ku Pawlos silav li wan kir, wî ew tiştên ku Xwedê bi xizmeta wî di nav miletan de kiribûn, yek bi yek gotin.20Gava ku wan ev bihîst, pesnê Xwedê dan û ji Pawlos re gotin: «Birawo, tu dibînî ku di nav Cihûyan de çend hezar mirov hene ku bawerî anîne û hemû jî ji bo Şerîetê xîretkêş in.21Wan li ser te bihîstiye ku tu hemû Cihûyên di nav miletan de hîn dikî ku dev ji Mûsa berdin û dibêjî ku bila ew kurên xwe sinet nekin û li pey adetan neçin.22Îcar em çi bikin? Bêguman wê bibihîzin ku tu hatiyî.23Loma ya ku em ji te re dibêjin, bike. Çar zilamên me yên ku nedreke* wan heye, hene.[c] 24Wan bi xwe re bibe û bi wan re xwe li gor adetan paqij bike û xercê wan bide, da ku ew bikarin porê xwe kur bikin. Hingê hemû wê bizanin tiştên ku li ser te hatine gotin ne rast in û tu bi xwe jî li pey Şerîetê diçî.25Îcar heçî yên ji nav miletên din ku bawerî anîne, me biryar daye û ji wan re nivîsiye ku divê ew xwe ji xwarina ku ji pûtan re tê gorîkirin, ji xwînê, ji heywanên mirar û ji fuhûşiyê dûr bixin.»[d] 26Hingê Pawlos ew zilam hildan, dotira rojê li gor adetan xwe paqij kir, bi wan re ket Perestgehê û diyar kir ku rojên paqijbûnê yên ku wê gorî ji bo her yekî ji wan bê dayîn, wê kengê temam bibin.Pawlos di Perestgehê de Tê Girtin 27Çaxê ev heft roj li ber temambûnê bûn, Cihûyên ku ji herêma Asyayê bûn ew di Perestgehê de dîtin, tevahiya elaletê têkdan. Wan ew girt,28qîriyan û gotin: «Ey Îsraêlîno, werin alîkariyê! Ew mirovê ku li her derê li hember gelê me, li hember Şerîetê û li hember vî cihî hînî her kesî dike, ev e. Bi ser de jî wî hin kesên ku ne Cihû ne anîne Perestgehê û ev cihê pîroz herimandiye.»29Çimkî wan, berî hingê di nav bajêr de Trofîmosê* Efesî bi wî re dîtibûn û wan digot qey Pawlos ew aniye Perestgehê.30Hingê tevahiya bajêr rabû ser lingan û elalet bi lez kom bû. Pawlos girtin û kaş kirin derveyî Perestgehê. Dergehên Perestgehê di cih de hatin girtin.31Hê ew dixebitîn ku wî bikujin, gotina ku tevahiya Orşelîmê tevlihev bûye gihîşt serhezarê tabûra* leşkeran.32Wî jî zûka leşker û sersed* hildan û bi ser wan de hat. Gava wan serhezar û leşker dîtin, dev ji lêxistina Pawlos berdan.33Hingê serhezar hat, ew girt û emir kir ku bi du zincîran bê girêdan. Wî pirsyar kir ku ew kî ye û wî çi kiriye.34Ji ber ku ji elaletê her yekî tiştek digot û dikirin qîrîn, wî ji ber hengameyê ya rast fêm nekir û emir kir ku wî bînin leşkergehê.35Gava Pawlos gihîşt ber derenceyan, ji ber zorkirina elaletê, leşker mecbûr man ku wî hilgirin.36Çimkî elaleta ku li pey dihat diqîriya û digot: «Wî bikujin!»Pawlos Xwe Diparêze 37Gava dikirin ku Pawlos bibin leşkergehê, wî ji serhezar re got: «Ma ez dikarim ji te re tiştekî bêjim?» Wî jî lê vegerand û got: «Ma tu bi Yewnanî dizanî?38Hingê lazim e, tu ne yê Misrî bî, ku berî demekê serhildanek çêkir û çar hezar mêrkuj derxistin çolê?»39Pawlos lê vegerand: «Ez mirovekî Cihû me, ji Tarsûsa Kîlîkyayê me, ez hemwelatiyê bajarekî girîng im. Ez ji te hêvî dikim, destûrê bide ku ez ji gel re bipeyivim.40Çaxê wî destûr dayê, Pawlos li ser derenceyan rawesta û destê xwe hilda, da ku xelk bêdeng bibe. Gava ku bêpêjiniyeke mezin çêbû, ew bi zimanê Îbranî* peyivî û got:
a.  21:8 Karên Şandiyan 6:1-6; 8:5
b.  21:10 Karên Şandiyan 11:28
c.  21:23 Hejmartin 6:13-21
d.  21:25 Karên Şandiyan 15:29

Karên Şandiyan Beşê 20 Karên Şandiyan Beşê 22 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 22 1«Bav û birano, niha guhê xwe bidin parastina ku ez li ber we dikim.»2Gava wan bihîst ku ji wan re Îbranî* dipeyive, ew bêtir bêdeng man. Hingê wî got:3«Ez zilamekî Cihû me, li Tarsûsa Kîlîkyayê hatime dinyayê, lê ez li vî bajarî mezin bûme, li ber lingên Gamalyêl bi tûndî li gor Şerîeta bav û kalan hatime perwerdekirin û ka îro hûn hemû çawa nin, ez jî ji bo Xwedê xîretkêş bûm.[a] 4Min heta bi kuştinê jî tengahî da wan ên ku di vê Riyê de bûn, min hem jin û hem jî mêr girêdidan û davêtin zîndanê.[b] 5Serokkahîn û tevahiya civîna rihspiyan dikarin li ser vê yekê şahidiyê ji min re bikin. Min ji wan nameyek ji bo birayên li Şamê stand û ez çûm wê derê, da ku ez yên ku li wir bûn, girêdayî bi xwe re bînim Orşelîmê, ku ew bên cezakirin.6«Îcar gava ku ez di rê de bûm û nêzîkî Şamê dibûm, li dora nîvro, ji nişkê ve ji ezmên ronahiyeke mezin li dora min şewq da.7Ez ketim erdê û min dengek bihîst ku ji min re digot: ‹Şawûl, Şawûl, tu çima tengahiyê didî min?›8Min bersîv da û got: ‹Ya Xudan, tu kî yî?› Hingê wî ji min re got: ‹Ez Îsayê Nisretî me, yê ku tu tengahiyê didiyê.›9Îcar yên ku bi min re bûn ronahî dîtin, lê dengê yê ku bi min re dipeyivî nebihîstin.10Min got: ‹Ez çi bikim, ya Xudan?› Xudan ji min re got: ‹Rabe û here Şamê, her tiştê ku divê tu bikî, wê li wir ji te re bê gotin.›11Çaxê ku ji ber şewqa wê ronahiyê min hew dît, yên ku bi min re bûn bi destê min girtin û ez birim Şamê.12«Zilamekî ku navê wî Hananya bû li wir rûdinişt, li gor Şerîetê xwedêtirs bû û hemû Cihû li ser wî bi qencî dipeyivîn.13Ew hat ba min, rawesta û ji min re got: ‹Birayê Şawûl, bila çavên te bibînin!› Û hema di wê gavê de çavên min vebûn û min ew dît.14Wî ji min re got: ‹Xwedayê bav û kalên me tu bijartî, da ku tu daxwaza wî bizanî, Yê Rast bibînî û dengê wî bibihîzî.15Çimkî ji bo tiştên ku te dîtine û bihîstine, tê ji hemû mirovan re bibî şahidê wî.16Îcar tu li benda çi yî? Rabe, imad bibe, gazî navê wî bike û ji gunehên xwe were şuştin.›17«Îcar çaxê ku ez vegeriyam Orşelîmê û min di Perestgehê de dua dikir, ez ji hişê xwe çûm,18min ew dît û wî ji min re got: ‹Bilezîne û zûka ji Orşelîmê derkeve, çimkî ew şahidiya te ya li ser min qebûl nakin.›19Û min got: ‹Ya Xudan, ew bi xwe jî dizanin ku li her kinîştê min li yên ku bawerî bi te dianîn dixist û ew davêtin zîndanê.20Gava ku xwîna şahidê te Steyfan rijiya, ez bi xwe jî li wir radiwestam. Ez bi wê yekê razî bûm û min çavdêriya cilên wan ên ku ew kuştin, kir.›[c] 21Û Xudan ji min re got: ‹Here, çimkî ezê te bişînim cihên dûr ba miletan.›»Hemwelatiya Pawlos a Romayî 22Heta van peyvan xelkê guhdariya wî kir, lê piştre qîriyan, gotin: «Mirovekî weha ji rûyê erdê rake! Divê yên weha nejîn!»23Çaxê ew diqîriyan, ebayên xwe davêtin û toz divirvirandin hewayê,24serhezar emir kir ku wî bînin leşkergehê, bidin ber qamçiyan û bikişînin pirsyariyê, da ku hîn bibe, ka ev elalet çima weha li hember wî diqîre.25Lê gava ku wan ew bi qayîşên çermîn girêdan, Pawlos ji sersedê ku li ba wî radiwesta re got: «Ma li gor qanûnê ye, ku hûn hemwelatiyekî* Romayî, hê berî ku bê dîwankirin, bidin ber qamçiyan?»26Gava sersed ev yek bihîst, ew çû ba serhezar û jê re got: «Tu çi dikî? Ev mirov hemwelatiyê Romayê ye!»27Serhezar hat û ji Pawlos pirsî: «Ji min re bêje: Tu hemwelatiyê Romayî yî?» Wî got: «Erê.»28Serhezar bersîv da û got: «Min bi gelek peran ev hemwelatî bi dest xistiye.» Pawlos got: «Lê ez hemwelatî hatim dinyayê.»29Di cih de yên ku wê ew bikişandana pirsyariyê, xwe jê dan aliyekî. Serhezar bi xwe jî çaxê fêm kir ku ew hemwelatiyê Romayê ye tirsiya, çimkî ew girê dabû.Pawlos li ber Civîna Giregiran 30Dotira rojê wî xwest ku rast hîn bibe ka çima Pawlos ji aliyê Cihûyan ve tê sûcdarkirin. Wî zincîrên Pawlos vekirin û li serekên kahînan* û li hemû civîna giregiran emir kir ku bicivin. Wî Pawlos anî xwarê û li ber wan da rawestandin.
a.  22:3 Karên Şandiyan 5:34-39
b.  22:4 Karên Şandiyan 8:3; 26:9-11
c.  22:20 Karên Şandiyan 7:58

Karên Şandiyan Beşê 21 Karên Şandiyan Beşê 23 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 23 1Pawlos bi baldarî li civîna giregiran nêrî û got: «Gelî birayan! Ez heta îro li ber Xwedê bi wijdaneke paqij jiyam.»2Li ser vê yekê Serokkahîn Hananya, li yên ku nêzîkî wî bûn emir kir ku li devê wî bixin.3Hingê Pawlos ji wî re got: «Ey dîwarê spîkirî, Xwedê wê li te bixe! Tu li wir rûniştî yî ku li gor Şerîetê dîwana min bikî, ma tu li dijî Şerîetê emir dikî ku li min bixin?»[a] 4Yên ku nêzîkî wî bûn gotin: «Ma tu Serokkahînê Xwedê nizim dikî?»5Pawlos got: «Birano, min nizanibû ku ew Serokkahîn e; çimkî hatiye nivîsîn: ‹Tiştekî xerab ji serokê gelê xwe re nebêje.›[b]  »6Çaxê Pawlos fêm kir ku hinek ji wan Fêrisî* û hinek ji wan jî Sadûqî* ne, di civîna giregiran de bi dengekî bilind got: «Birano, ez Fêrisî me, kurê Fêrisiyan im. Ji ber hêviya ku mirî wê vejîn*, dîwana min tê kirin.»7Çaxê wî ev got, di navbera Fêrisî û Sadûqiyan de devjenî çêbû û civîn bû du bend.8– Çimkî Sadûqî dibêjin vejîn, milyaket û ruh tune; lê Fêrisî hemûyan jî qebûl dikin. –[c] 9Hingê hengameyeke mezin çêbû, hinek Şerîetzanên ji Fêrisiyan rabûn, xwe kişandin wan û gotin: «Em tu xerabiya vî mirovî nabînin. Eger ruh an milyaketekî ji wî re gotibe, wê çi bibe?»10Gava ku bihevketin zêde bû, serhezar tirsiya ku Pawlos perçe bikin. Emir li leşkeran kir ku herin jêr, bi zorê wî ji nav wan hildin û bînin leşkergehê.11Dotira şevê Xudan li ba wî rawesta û got: «Bi zirav be! Te çawa li Orşelîmê ji bo min şahidî da, divê tu wusa li Romayê jî ji bo min şahidiyê bidî.»Niyeta Kuştina Pawlos 12Çaxê bû sibe Cihûyan gotina xwe kir yek û sond xwarin, heta ku Pawlos nekujin, ne bixwin û ne jî vexwin.13Yên ku ev sond xwaribûn ji çilî zêdetir bûn.14Ew çûn ba serekên kahînan û rihspiyan û gotin: «Me hişk sond xwariye, heta ku em Pawlos nekujin, em qet tiştekî tam nakin.15Îcar hûn û civîna giregiran, ji serhezar bixwazin ku wî bîne xwarê ba we, wek ku hûnê lêkolîneke hê rastir li ser Pawlos bikin. Em jî amade ne, hê beriya ku ew bigihîje, em wî bikujin.»16Lê xwarziyê Pawlos, bi vê kemîna wan hesiya, çû ket leşkergehê û ji Pawlos re got.17Pawlos jî gazî sersedekî kir û got: «Vî xortê ha bibe ba serhezar, çimkî tiştekî ku jê re bêje heye.»18Îcar sersed ew hilda, anî ba serhezar û got: «Pawlosê girtî gazî min kir û ji min xwest ku ez vî xortî bînim ba te. Tiştekî ku ji te re bêje heye.»19Serhezar bi destê wî girt, ew xewle kir û jê re got: «Tiştê ku tê ji min re bêjî çi ye?»20Wî bersîv da û got: «Cihûyan ya xwe kirine yek ku hêvî ji te bikin ku tu sibê Pawlos bînî ber civîna giregiran, wek ku hê rastir li ser wî bikolin.21Lê tu guhê xwe nede wan, çimkî ji nav wan ji çil zilaman zêdetir di kemînê de li benda wî ne. Wan sond xwariye, heta ku wî nekujin, ew ne bixwin û ne jî vexwin. Niha ew amade ne û li benda razîbûna te ne.»22Hingê serhezar ew berda û li wî emir kir û got: «Ji kesî re nebêje ku te ev ji min re gotiye.»Pawlos Dişînin ba Felîksê Walî 23Îcar serhezar gazî du sersedan kir û ji wan re got: «Du sed leşker, heftê siwar û du sed rimdarî amade bikin ku îşev saet di nehan de herin Qeyseriyê.24Wusa jî heywanan peyda bikin, da ku Pawlos siwar bikin û bi ewlehî wî bibin ba walî Felîks.»25Wî nameyek bi vî awayî nivîsî:26«Klawdyos Lûsyos silavan li waliyê giranbiha Felîks dike.27Ev zilam ji aliyê Cihûyan ve hatibû girtin û li ber kuştinê bû; lê çaxê ez hîn bûm ku ew hemwelatiyê Romayê ye, ez bi leşkeran ve çûm ser wan û min ew ji destê wan xilas kir.28Ji bo ku ez sedemê sûcdarkirina wî hîn bibim, min ew daxist ber civîna wan a giregiran.29Min dît ku ew ji ber pirsên Şerîeta xwe wî sûcdar dikin, lê tiştekî ku ji ber bê kuştin an girtin, tune.30Çaxê ez hîn bûm ku gêrûfenek li hember wî tê çêkirin, min zûka ew şand ba te. Min tembîh li wan ên ku wî sûcdar dikin jî kir, ku li ber te ya li hember wî bêjin.»31Îcar leşkeran, wek ku emir li wan hatibû kirin, Pawlos hildan û bi şev ew birin Antîpatrîsê.32Leşkeran dotira rojê siwarên ku wê bi wî re biçûna hiştin û vegeriyan leşkergehê.33Gava ew hatin Qeyseriyê û name dan walî, Pawlos jî derxistin ber wî.34Çaxê ku wî name xwend, pirsî ka ew ji kîjan herêmê ye. Gava hîn bû ku ew ji Kîlîkyayê ye,35wî got: «Çaxê yên ku giliyê te dikin bên, hingê ezê guhdariya te bikim.» Û emir kir ku Pawlos di qesra Hêrodês de girtî bimîne.
a.  23:3 Metta 23:27-28
b.  23:5 Ji: Derketin 22:28
c.  23:8 Lûqa 20:27

Karên Şandiyan Beşê 22 Karên Şandiyan Beşê 24 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 24 Pawlos li ber Felîks 1Piştî pênc rojan, Serokkahîn Hananya, bi hin rihspiyan û peyvbêj* Tertûlos ve daket Qeyseriyê û wan li ber walî giliyê Pawlos kir.[a] 2Çaxê gazî Pawlos kirin, Tertûlos dest bi sûcdarkirinê kir û got: «Felîksê giranbiha, bi saya serê te demeke dirêj e ku em di aştiyê de dijîn û bi pêşbîniya te ev milet pêşve çûye.3Em vê yekê hergav û li her derê bi spasiyeke mezin qebûl dikin.4Ez naxwazim zêde serê te biêşînim, lê ez hêvî dikim ku ji kerema xwe tu bi kurtî guhdariya me bikî.5Me dît ku ev zilam bûye belayek û di nav hemû Cihûyên dinyayê de tevliheviyê dertîne û yek ji serokên mezheba Nisretiyan e.6Heta wî xwest ku Perestgehê biherimîne, lê me ew girt.7-8 Îcar gava ku tu bi xwe wî bikişînî pirsyariyê, tu dikarî hemû tiştên ku em wî pê sûcdar dikin, ji wî hîn bibî.»9Cihû jî beşdarî sûcdarkirinê bûn û gotin ku ev hemû wusa ne.Pawlos Xwe li ber Felîks Diparêze 10Çaxê walî îşaret da Pawlos ku gotina xwe bêje, wî bersîv da û got:«Ji ber ku ez dizanim bi salan e ku tu dadgerê* vî miletî yî, ezê bi kêfxweşî parastina xwe bikim.11Çawa tu bi xwe dikarî hîn bibî, ji diwanzdeh rojan ne zêdetir e ku ez ji bo perizînê* derketim Orşelîmê.12Wan nedîtiye ku ez di Perestgehê de bi kesî re ketime peyivînê û ne jî dîtin ku min di kinîştan de an jî di bajêr de xelk rakiriye ser piyan.13Ne jî ew dikarin niha sûcdarkirinên xwe ji te re îspat bikin.14Lê ez vê bi eşkereyî ji te re dibêjim ku li gor Riya ku ew jê re dibêjin mezheb, ez diperizim Xwedayê bav û kalên me û ez bi hemû tiştên ku di Şerîetê û di Nivîsarên Pêxemberan de nivîsî ne bawer dikim.15Wek ku ew bi xwe jî qebûl dikin ku vejîna yên rast û nerast wê çêbe, ev hêviya min jî ji Xwedê heye.16Ji ber vê yekê heta ku ji destê min bê, ez dixebitim ku hem li ber Xwedê û hem li ber mirovan hergav wijdaneke min a paqij hebe.17Îcar piştî çend salan ez hatim ku alîkariya miletê xwe bikim û goriyan pêşkêş bikim.[b] 18Gava ku min ev dikirin, wan ez di Perestgehê de paqijbûyî dîtim. Ne ez bi elaletê re bûm û ne jî min hengame derxist.19Lê hin Cihûyên ji herêma Asyayê* li wê derê hebûn, eger tiştekî wan li hember min hebe, diviya ew li vir li ber te bûna û ez sûcdar bikirama.20An bila evên ha bêjin, gava ku ez li ber civîna giregiran rawestayî bûm, wan çi neheqiya min dît?21Tenê gava ku ez di nav wan de rawesta bûm, min dengê xwe bilind kir û got: ‹Ji ber vejîna miriyan, îro li ber we dîwana min tê kirin.›»[c] 22Lê Felîksê ku qenc li ser Riyê dizanî, doz da paş û got: «Çaxê ku serhezar Lûsyos dakeve Qeyseriyê, ezê ji bo doza we biryarê bidim.»23Wî li sersed emir kir ku Pawlos girtî bihêlin, hinekî serbest bihêlin û ji hevalên wî yên ku jê re dibin alîkar re nebin asteng.Pawlos Girtî Dimîne 24Piştî çend rojan Felîks tevî pîreka xwe ya Cihû Dirûsîla hat, şand pey Pawlos û li ser baweriya ku bi Mesîh Îsa ye, guhdariya wî kir.25Û çaxê ew li ser rastdariyê, li ser xwegirtinê û li ser dîwana ku wê bê peyivî, Felîks tirsiya û got: «Tu niha here, çaxê ez demeke xweşkeys bibînim, ezê gazî te bikim.»26Ji aliyekî ve jî, wî hêvî dikir ku Pawlos wê peran bide wî, ji ber vê yekê wî gelek caran dişand pey wî û pê re dipeyivî.27Piştî ku du sal derbas bûn, Porkiyos Fêstos hat cihê Felîks. Ji ber ku Felîks dixwest dilê Cihûyan xweş bike, wî Pawlos girêdayî hişt.
a.  24:1 Peyvbêj: Di wê demê de carna wek ebûqatê îro bû.
b.  24:17 Karên Şandiyan 21:17-28
c.  24:21 Karên Şandiyan 23:6

Karên Şandiyan Beşê 23 Karên Şandiyan Beşê 25 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 25 Pawlos li ber Fêstos 1Sê roj piştî ku Fêstos gihîşt herêmê, ji Qeyseriyê hilkişiya Orşelîmê.2Li wir serekên kahînan û giregirên Cihûyan li ber wî giliyê Pawlos kirin û3jê xwestin ku qenciyê bi wan bike û wî bîne Orşelîmê. Armanca wan ew bû ku kemînê deynin û di rê de wî bikujin.4Lê Fêstos bersîv da, ku Pawlos li Qeyseriyê di girtîgehê de ye û di nêzîk de ew bi xwe jî wê here wê derê.5Û got: «Îcar bila serekên we bi min re dakevin û eger wî zilamî tiştekî nerast kiribe, bila wî sûcdar bikin.»6Ew di nav wan de ji neh-deh rojan zêdetir nema û daket Qeyseriyê. Dotira rojê ew li ser kursiyê dîwanê rûnişt û emir kir ku Pawlos bînin.7Çaxê ew hat, Cihûyên ku ji Orşelîmê hatibûn, hawirdor lê girtin, gelek sûcdarkirinên giran ên ku nikaribûn îspat bikin, li hember wî kirin.8Pawlos parastina xwe kir û got: «Min ne li hember Şerîeta Cihûyan, ne li hember Perestgehê û ne jî li hember Qeyser qet sûc nekiriye.»9Lê Fêstos, ji bo ku dilê Cihûyan xweş bike, ji Pawlos pirsî û got: «Ma tu dixwazî derkevî Orşelîmê û li wir ji bo van tiştan li ber min dîwana te bê kirin?»10Pawlos jî got: «Ez li ber dîwana Qeyser radiwestim, divê li wir dîwana min bê kirin. Min tu neheqî li Cihûyan nekiriye, wek ku tu bi xwe jî qenc dizanî.11Niha eger min neheqî an tiştekî ku heqê wî mirin e, kiribe, ez ji mirinê narevim. Lê eger sûcdarkirinên vanên ha ne rast in, tu kes nikare min bide destê wan. Ez doza xwe dibim ber Qeyser.»12Hingê Fêstos, piştî ku bi şêwirmendên xwe re peyivî, bersîv da û got: «Te doza xwe bir ber Qeyser, tê herî ba Qeyser.»Fêstos bi Egrîpa Padîşah Dişêwire 13Piştî ku çend roj derbas bûn Egrîpa* padîşah û Bernikê hatin Qeyseriyê ku herin serdana Fêstos.14Gava ku wan çend roj li wir derbas kirin, Fêstos doza Pawlos ji padîşah re anî zimên û got: «Li vir zilamekî ku Felîks ew girtî hiştiye heye.15Çaxê ku ez li Orşelîmê bûm, serekên kahînan û rihspiyên Cihûyan giliyê wî li ber min kirin û xwestin ku ez dîwana wî bikim.16Min ji wan re got ku ne adeta Romayiyan e ku yekî bidin dest, heta bi yên ku wî sûcdar dikin re neyê rûbirûkirin û li hember sûcdarkirinên wan fersenda parastinê ji wî re neyê dayîn.17Îcar gava ku ew hatin vir, min bi derengî nexist, dotira rojê ez li ser kursiyê dîwanê rûniştim û min emir kir ku wî zilamî bînin.18Çaxê yên ku giliyê wî dikirin rabûn, wan ew bi tu neheqiya ku min guman dikir, sûcdar nekirin.19Lê li hember wî hin meselên wan hebûn, li ser dînê wan û li ser yekî mirî ku navê wî Îsa ye, lê Pawlos dibêje ku ew sax e.20Ez jî li ser mesela van tiştan dudilî bûm û min ji Pawlos pirsî, ka ew dixwaze here Orşelîmê û li wir ji bo van tiştan dîwana wî bê kirin.21Lê çaxê Pawlos xwest, heta ku Împerator biryarê bide, di bin çavan de bimîne, min emir kir ku ew girtî bimîne heta ku ez wî bişînim ber Qeyser.»22Egrîpa jî ji Fêstos re got: «Min bi xwe jî dixwest ku ez guhdariya vî mirovî bikim.» Fêstos got: «Tê sibê wî bibihîzî.»Pawlos Derdixin pêş Egrîpa 23Îcar dotira rojê Egrîpa û Bernikê bi xemlûxêleke mezin, bi serhezar û giregirên bajêr ve ketin dîwanxanê. Li ser emrê Fêstos Pawlos anîn hundir.24Fêstos got: «Egrîpa padîşah û hemû yên li vir bi me re amade ne, hûn vî mirovî dibînin. Tevahiya Cihûyan, hem li Orşelîmê û hem jî li vir, bi qîrîn li ber min gilî kirin û gotin ku divê ev êdî nejî.25Lê min dît ku wî tiştekî ku heqê wî mirin be, nekiriye. Çaxê wî xwest ku doza wî here ber Qeyser, min biryar da ku ez wî bişînim.26Îcar tiştekî ku ez li ser wî ji efendiyê me re binivîsim tune. Ji ber vê yekê min ew anî pêş we, bi taybetî jî pêş te, ya Egrîpa padîşah. Da ku, piştî ew bê kişandin pirsyariyê, tiştekî ku ez binivîsim hebe.27Çimkî ji min re bêmane tê, ku ez girtiyekî bişînim û tiştên ku pê tê sûcdarkirin nenivîsim.»
Karên Şandiyan Beşê 24 Karên Şandiyan Beşê 26 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 26 Pawlos li ber Egrîpa Xwe Diparêze 1Îcar Egrîpa* ji Pawlos re got: «Destûra te heye ku tu ji bo xwe bipeyivî.» Hingê Pawlos destê xwe bilind kir û dest pê kir xwe parast:2«Ya padîşah Egrîpa, ji ber ku ezê îro li ber te, xwe li hember hemû sûcdarkirinên Cihûyan biparêzim, ez xwe bextewar hesab dikim.3Bi taybetî, ji ber ku tu qenc bi hemû adet û meseleyên di nav Cihûyan de dizanî; loma ez hêvî dikim ku tu bi bîhnfirehî guhdariya min bikî.4«Hemû Cihû ji xortaniya min ve bi jiyana min dizanin. Ev jiyan ji destpêkê ve di nav gelê min de û li Orşelîmê derbas bûye.5Eger bixwazin şahidiyê bikin, ew ji berê ve min nas dikin ku ez li gor mezheba dînê me ya herî hişk, bi Fêrisîtî jiyam.6Ji ber ku min hêviya xwe bi wê soza ku Xwedê daye bav û kalên me ve girêdaye, ez niha ji bo ku dîwana min bê kirin, li vir radiwestim.7Bi wê hêviya ku bigihîjin wê sozê, diwanzdeh eşîrên me bi şev û bi roj ji dil û can diperizin*. Ji ber vê hêviyê, ya padîşah, ez ji aliyê Cihûyan ve têm sûcdarkirin.8Çima baweriya we pê nayê ku Xwedê miriyan rake?9«Bi rastî bîr û baweriya min bi xwe jî ev bû ku divê ez li hember navê Îsayê Nisretî gelek tiştan bikim.10Min ev yek li Orşelîmê kir jî. Bi wê desthilatiya ku min ji serekên kahînan standibû, min gelek ji yên pîroz avêtin zîndanê û di kuştina wan de min raya xwe li hember wan dida.11Di hemû kinîştan de min gelek caran ew ceza kirin û min li wan zor kir ku çêran bikin. Ez li hember wan ewqas har bûbûm, heta ku min di bajarên xerîb de jî tengahî da wan.[a] 12«Di van gerên xwe de, bi peywir û desthilatiya ku min ji serekên kahînan standibûn, ez diçûm Şamê.13Ya padîşah, nîvro di rê de, min ji ezmên ronahiyek dît ku ji ya rojê bi şewqtir bû û dora min û yên bi min re ronahî kir.14Gava em hemû ketin erdê, min dengek bihîst ku bi Îbranî ji min re got: ‹Şawûl, Şawûl, tu çima tengahiyê didî min? Ji te re zehmet e ku tu bi kulmê herî dirêşikê.›15Min got: ‹Tu kî yî, ya Xudan?› Xudan bersîv da û got: ‹Ez Îsa me yê ku tu tengahiyê didiyê.16Lê belê rabe û li ser lingan raweste; çimkî ez ji te re xuya bûm, da ku ez hem ji bo tiştên ku te dîtin û hem jî ji bo wan ên ku ezê bi wan xwe nîşanî te bidim, te şahid û xizmetkar destnîşan bikim.17Ezê te ji gelê te û ji miletên ku ezê te bişînim nav wan, xilas bikim,18da ku tu çavên wan vekî û wan ji tariyê bizivirînî ronahiyê û ji hukumdariya Îblîs vegerînî Xwedê, ku ew lêbihûrtina gunehan bistînin û di nav wan ên ku bi baweriya navê min hatine pîrozkirin de, xweyî mîras bin.›19«Loma, ya padîşah Egrîpa, ez li ber vê dîtiniya* ezmanî ranebûm.20Lê min pêşî ji yên li Şamê re, piştre ji yên li Orşelîmê û ji yên li tevahiya diyarê Cihûstanê re û ji miletan re jî da zanîn ku divê ew tobe bikin, li Xwedê bizivirin û kirinên ku li tobekirinê tên, bikin.[b] 21Ji ber vê yekê Cihûyan ez di Perestgehê de girtim û xwestin ku min bikujin.22Lê min alîkarî ji Xwedê stand û ez heta îro mam û ji biçûk û mezinan re şahidiyê didim. Ez ji tiştên ku pêxemberan û Mûsa gotine ku wê çêbin pê ve, tiştekî din nabêjim:23Yanî divê ku Mesîh cefayê bikişîne, di vejîna miriyan de bibe yê pêşî û ji gelê Cihû û ji miletên din re ronahiyê bide zanîn.»[c] Pawlos Bang li Egrîpa Dike ku Baweriyê bi Îsa Bîne 24Çaxê ku wî weha parastina xwe dikir, Fêstos bi dengekî bilind got: «Te hişê xwe winda kiriye, Pawlos. Zêdexwendina te, te ji ser hişê te dibe!»25Lê belê Pawlos got: «Min hişê xwe winda nekiriye, Fêstosê giranbiha, lê ez peyvên rast bi aqilmendî dibêjim.26Padîşah bi xwe bi van tiştan dizane, loma ez serbest dipeyivim û ez piştrast im ku tiştekî ji van, ji wî ne veşartî ye. Çimkî ev tişt di kuncikekê de çênebûye.27Padîşah Egrîpa, ma baweriya te bi pêxemberan heye? Ez dizanim ku tu bawer dikî.»28Egrîpa ji Pawlos re got: «Tu dibêjî tê di demeke kurt de min bikî Mesîhî?»29Pawlos lê vegerand: «Zû an dereng, ez hêvî ji Xwedê dikim ku ne tenê tu, lê hemû yên ku îro guhdariya min dikin, ev zincîr ne tê de, wek min bin.»30Hingê padîşah rabû û bi wî re walî, Bernikê û hemû yên ku pê re rûniştî bûn jî rabûn.31Gava ku derdiketin, ji hev re gotin: «Vî mirovî tiştekî ku ji ber bê kuştin an girtin, nekiriye.»32Û Egrîpa ji Fêstos re got: «Ev mirov dikaribû bihata berdan, eger nexwesta ku doza wî here ber Qeyser.»
a.  26:9-11 Karên Şandiyan 8:3; 22:4-5
b.  26:20 Karên Şandiyan 9:20-29
c.  26:23 Korîntî I, 15:20; Îşaya 42:6; 49:6

Karên Şandiyan Beşê 25 Karên Şandiyan Beşê 27 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 27 Pawlos bi Gemiyê Dibin Romayê 1Gava biryar hat dayîn ku em bi gemiyê herin Îtalyayê, wan Pawlos û hin girtiyên din spartin sersedekî ji tabûra* Qeyser, ku navê wî Yûlyos bû.2Em li gemiyeke Edremîtê ya ku diçû keviyên herêma Asyayê* siwar bûn û bi nav deryayê ve çûn. Ji Selanîkê Erîstarxosê* Mekedonî bi me re bû.3Dotira rojê em li Saydayê peya bûn. Yûlyos qencî bi Pawlos kir û destûr dayê ku here ba dostên xwe, da ku lê binêrin.4Em ji wir bi deryayê ve çûn û ji ber ku ba ji hember me ve dihat, em di aliyê Qibrisê yê bê ba re derbas bûn.5Piştî ku em di deryaya pêşberî Kîlîkya û Pamfîlyayê re derbas bûn, em gihîştin Mîra bajarê Lîkyayê.6Li wir sersed gemiyeke ji Skenderyayê ya ku diçû Îtalyayê dît û em li wê siwar kirin.7Gelek rojan em hêdî hêdî çûn û bi zehmet em gihîştin pêşberî Kinîdosê. Ji ber ku bayê rê neda me, em di aliyê Girîtê yê di bin bayê re, di pêşberî Salmonê re derbas bûn.8Bi zehmet em di vê keviyê de derbas bûn û gihîştin dereke ku jê re dibêjin Lengergeha* Bedew, ku nêzîkî bajarê Laseyayê bû.9Gelek dem hatibû windakirin, ji xwe Roja Rojiyê bihûrî bû û ji ber ku êdî rêwîtiya deryayê talûke bû, Pawlos şîret li wan kir û[a] 10got: «Gelî hevalan, ez dibînim ku rêwîtî ne tenê ji bo bar û gemiyê, lê ji bo me bi xwe jî, wê gelek bi ziyan û zehmet be.»11Lê sersed ji gotinên Pawlos zêdetir ji serekê gemîvanan û ji xwediyê gemiyê bawer dikir.12Ji ber ku lengergeh ji bo bihûrandina zivistanê xweşkeys nebû, pirraniya wan biryar da ku ji wir bi deryayê ve herin û eger çêbe bigihîjin Fînîksê û zivistanê li wir derbas bikin. Fînîks lengergeha Girîtê bû, li başûr û li bakûrê rojava dinêrî.Firtona Deryayê 13Çaxê ku bayekî nerm ê başûr hat, wan guman kir ku ew gihîştin mebesta xwe, lenger kişandin û bi keviya Girîtê ve çûn.14Piştî kêlîkekê, ji aliyê Girîtê ve firtoneke xurt a bakûrê-rojhilat rabû ku jê re digotin ‹Êvrîkilon›.15Firtonê li gemiyê xist, êdî wê nikaribû li hember şeqilan here, me dev jê berda û em hatin xişandin.16Em di giraveke biçûk a ku navê wê Kawda bû re derbas bûn, di bin aliyê wê yê bê ba re, bi zorê me destê xwe gihand qeyikê.17Piştî ku qeyik kişandin jor, gemî ji binî ve bi kendîran asê kirin. Ji tirsa ku wê di Kendava Sirtê de li girên seylakê* yên di bin avê de bikevin, taximên gemiyê anîn xwar û bi vî awayî xişxişîn û çûn.18Firtonê gelek zor li me kir, dotira rojê dest pê kirin barê gemiyê avêtin deryayê.19Roja sisiyan bi destên xwe hacetên gemiyê avêtin.20Gelek rojan ne tav û ne jî stêr xuya bûn û firtone ranewesta, êdî hemû hêviya me ya xilasbûnê winda bû.21Îcar çaxê ku demeke dirêj wan xwarin nexwar, Pawlos di nav wan de rawesta û got: «Hevalno, diviya ku we bi ya min bikira, hûn ji Girîtê derneketana û we ev ziyan û zehmet nedîtana.22Û niha ez hêvî ji we dikim, bi zirav bin; çimkî kesekî ji we jiyana xwe winda nake, bi tenê gemî wê here.23Çimkî şeva din milyaketekî wî Xwedayê ku ez yê wî me û xizmetê ji wî re dikim, li ba min rawesta,24û got: ‹Netirse Pawlos; divê tu li ber Qeyser rawestî û hemû yên ku bi te re di gemiyê de ne, va ye, Xwedê ew dan xatirê te.›25Loma bi zirav bin, hevalno. Çimkî ez ji Xwedê bawer dikim, wek ku wî ji min re gotiye, wê çêbe.26Lê divê em bikevin giravekê.»Reşahî Tê Dîtin 27Çaxê ku bû şeva çardehan, em hê di deryaya Adriyatîkê de dixişxişîn. Li dor nîvê şevê gemîvanan guman kir ku nêzîkî bejê bûne.28Hingê kûrpîv avêtin û dîtin ku bi qasî bîst baskî ye. Hinekî din pêşve çûn, dîsa pîvan û dîtin ku panzdeh bask e.[b] 29Ew ditirsiyan ku em li dereke kevirîn bikevin; ji paş gemiyê ve çar lenger avêtin û ji bo ku roj derkeve dua kirin.30Lê çaxê gemîvan dixebitîn ku ji gemiyê birevin û wek ku ji pêş ve wê lenger bavêtana, qeyik berdan deryayê,31Pawlos ji sersed û leşkeran re got: «Eger ev mirov di gemiyê de nemînin, hûn nikarin xilas bibin.»32Hingê leşkeran şerîtên qeyikê birrîn û ew xistin.33Serê sibê, Pawlos ji hemûyan hêvî kir ku xwarinê bixwin û got: «Îro çardeh roj e ku hûn radiwestin, we tiştek nexwariye û hûn birçî ne.34Loma ez ji we hêvî dikim ku hûn xwarinê bixwin; çimkî ev ji bo rizgariya we ye. Ji ber ku mûyek ji serê yekî ji we winda nabe.»35Piştî ku wî ev got, nan hilda, li ber hemûyan ji Xwedê re şikir kir, şikand û dest pê kir xwar.36Hingê hemû jî bi zirav bûn û nan xwarin.37– Di gemiyê de em hemû bi hev re du sed û heftê û şeş nefs bûn. –38Piştî ku têr nan xwarin, genim rijandin deryayê û gemî sivik kirin.39Çaxê bû roj bej nas nekirin, lê tengaveke ku seylaka* wê hebû dîtin û dixwestin, eger çêbe, gemiyê biajon wê derê.40Hingê kendîrên lengeran birrîn, di deryayê de hiştin. Lingên kotelan* sist kirin, babezka pêşiyê li bayê vekirin û berê xwe dan seylakê.[c] 41Lê gemî di nav du herikînên dijber de ma û li wir rawesta; serê gemiyê di erdê de çikilî û hew lebitî. Lê ji ber hêza şeqilan paşiya wê dest pê kir ji hev vebû.42Hingê leşkeran xist dilê xwe ku girtiyan bikujin, da ku kesekî sobayiyê neke û nereve.43Lê sersed xwest ku Pawlos xilas bike, nehişt ku vê niyeta xwe bînin cih. Wî emir kir, pêşî yên ku dizanin sobayiyê bikin, xwe ji gemiyê bavêjin û derkevin bejê44û yên mayî jî, hinek li ser depan û hinek jî li ser perçên gemiyê derkevin bejê. Bi vî awayî hemû xilas bûn û derketin bejê.
a.  27:9 Roja Rojiyê: Rojiya Roja Goriya Berdêlê. Ev cejneke Cihûyan bû û di dawiya meha nehan an jî di destpêka meha dehan (ên niha) dihat pîrozkirin; binêre Qanûna Kahîntiyê 16:29.
b.  27:28 Bîst baskî nêzîkî 40 metre ye.
c.  27:40 Kotel: Dimen.

Karên Şandiyan Beşê 26 Karên Şandiyan Beşê 28 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Karên Şandiyan » Beşê 28 Pawlos li Girava Maltayê 1Piştî ku em xilas bûn, em hîn bûn ku navê giravê Malta ye.2Xelkê giravê camêriyeke nedîtî nîşanî me da. Ji ber serma û barana ku dibarî, agir kirin û em hemû qebûl kirin.3Gava ku Pawlos gurzek hejik berhev kir û danî ser êgir, ji germê koremarek derket û bi destê wî ve zeliqî.4Gava xelkê giravê dît ku marek bi destê wî ve daleqaye ji hev re gotin: «Bêguman, ev mirov mêrkuj e; bi ser ku ew ji deryayê xilas bû jî, Heq nehişt ku ew bijî.»5Lê Pawlos mar veweşand nav êgir û tu ziyan nedît.6Ew li benda Pawlos bûn ku biwerime, an ji nişkê ve bikeve û bimire. Lê piştî ku ew demeke dirêj li hêviyê man û dîtin ku tiştek pê nehat, wan fikra xwe guhert û gotin ku ew xwedayek e.7Îcar nêzîkî wê derê zeviyên serokê giravê hebûn ku navê wî Popliyos bû. Wî em qebûl kirin mala xwe û sê rojan bi dostanî em kirin mêvan.8Bavê Popliyos bi tayê û zikêşa bixwîn ketibû û nexweş di nav nivînan de bû. Pawlos çû ba wî, destên xwe danîn ser wî, dua kir û ew qenc kir.9Piştî vê yekê nexweşên giravê yên din jî hatin û qenc bûn.10Wan gelek qedir û qîmeta me girt û gava em bi nav deryayê ve rê ketin, hemû tiştên ku hewcedariya me bi wan hebû, xistin gemiyê.Pawlos Tê Romayê 11Piştî sê mehan em bi gemiyeke ji Skenderyayê ya ku zivistan li giravê derbas kiribû, bi deryayê ve bi rê ketin; nîşana xwedayên Cêwî li ser gemiyê hebû.12Em gihîştin Sîrekûsê û em sê rojan li wir man.13Ji wir em rabûn û çûn Rêgiyomê. Piştî rojekê bayê başûr rabû û roja diduyan em hatin Potiyolê.14Li wir me xwişk û bira dîtin û ji me hêvî kirin ku em heft rojan li ba wan bimînin. Û bi vî awayî em hatin Romayê.15Çaxê birayên ji wir li ser hatina me bihîstin, heta bi Çarşiya Epiyû û Sê Mêvanxaneyê hatin pêşiya me. Gava Pawlos ew dîtin, şikir ji Xwedê re kir û cesaret stand.16Çaxê em ketin Romayê, destûr ji Pawlos re hat dayîn ku bi leşkerê ku nobedariya wî dike re tenê rûne.17Îcar piştî sê rojan, Pawlos gazî giregirên Cihûyan kir ku bicivin. Gava ku ew kom bûn, wî ji wan re got: «Birano, bi ser ku min tiştekî li hember gelê me an adetên bav û kalên me nekiriye jî, ez li Orşelîmê hatim girtin û ez dam destê Romayiyan.18Çaxê wan ez kişandim pirsyariyê, wan xwest ku min berdin, çimkî ji bo kuştina min sedemek tunebû.19Lê gava ku Cihû li hember vê yekê derketin, bi ser ku giliyekî min li hember miletê min tunebû jî, ez mecbûr bûm ku doza xwe bibim ber Qeyser.[a] 20Ji ber vê yekê min xwest ku ez we bibînim û bi we re bipeyivim. Çimkî ez di ber hêviya Îsraêl de bi vê zincîrê girêdayî me.»21Wan lê vegerand û gotin: «Me li ser te tu name ji Cihûstanê nestandine, ne jî yek ji birayên ku hatiye vir xeber daye me, an tiştekî nebaş li ser te gotiye.22Lê em dixwazin ji te bibihîzin ka tu çi difikirî. Çimkî em dizanin ku li her derê li hember vê mezhebê dipeyivin.»Pawlos li Romayê Hîn Dike 23Îcar rojek ji bo wî kifş kirin û gelek hatin ba wî, wî cihê ku lê dima. Ew ji serê sibê heta êvarê ji wan re şîrove kir, li ser Padîşahiya Xwedê şahidî kir û xebitî ku hem bi Şerîeta Mûsa û hem jî bi Nivîsarên Pêxemberan baweriya wan bi Îsa bîne.24Hinekan bawerî bi tiştên ku hatibûn gotin, anîn û hinekan jî neanîn.25Çaxê di nav xwe de li hev nehatin, beriya ku herin Pawlos ev peyv got: «Ruhê Pîroz bi devê Îşaya pêxember ji bav û kalên we re weha rast gotiye:26‹Here ba vî gelî û bêje:Hûn çiqas bibihîzin jî,Hûn tu caran fêm nakin.Hûn çiqas bibînin jî,Hûn tu caran tênagihîjin.27Çimkî dilê vî gelî hişk bûyeGuhên wan giran bûneÛ wan çavên xwe girtine.Nebe ku ew bi çavên xwe bibîninÛ bi guhên xwe bibihîzinÛ bi dilê xwe fêm bikinÛ vegerin ku ez wan qenc bikim.›[b] 28-29 De îcar bizanin ku ev xilaskirina Xwedê ji miletan re hatiye şandin û ewê guhdarî bikin.»30Pawlos du sal sax li mala xwe ya ku kirê kiribû ma û her kesê ku dihat ba wî qebûl dikir.31Wî Padîşahiya Xwedê da bihîstin û bi serbestî, bêyî ku kesek jê re bibe asteng hemû tiştên li ser Xudan Îsa Mesîh hîn dikirin. 
a.  28:19 Karên Şandiyan 25:11
b.  28:26-27 Ji: Îşaya 6:9-10

Karên Şandiyan Beşê 27 Romayî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 1 Silav 1Ji Pawlosê* xulamê Mesîh* Îsa* yê ku ji bo şandîtiyê hatiye gazîkirin û hatiye veqetandin, da ku Mizgîniya* Xwedê2ya ku hê ji berê ve wî bi devê pêxemberên* xwe di Nivîsarên* Pîroz de soz dabû, belav bike.3Ev Mizgînî li ser Kurê wî ye, ku li gor bedenê ji dûndana* Dawid* hat4û li gor Ruhê pîroziyê bi vejîna* ji nav miriyan, bi hêzdarî Kurê* Xwedê hatiye diyarkirin. Ew Xudanê* me Îsa Mesîh e.5Me bi destê wî û bi xatirê navê wî kerem û şandîtî stand, da ku em gazî hemû miletan bikin ku baweriyê* bînin û bi ya wî bikin.6Hûn jî di nav gazîkiriyên Îsa Mesîh de ne.7Ji we hemû hezkiriyên Xwedê re yên ku li Romayê ne û ji bo pîrozbûnê* hatine gazîkirin: Ji Bavê me Xwedê û ji Xudan* Îsa Mesîh, kerem û aştî* li ser we be.Dua û Şikir 8Berî her tiştî ez bi saya Îsa Mesîh, ji bo we hemûyan ji Xwedayê xwe re şikir dikim, çimkî li seranserê dinyayê li ser baweriya* we tê gotin.9Ew Xwedayê ku ez bi ruhê xwe di dayîna Mizgîniya Kurê wî de xizmetê jê re dikim, şahidê min e ku ez hergav di duayên xwe de bê rawestin we tînim bîra xwe10û lava dikim ku eger bi daxwaza Xwedê pêk bê, êdî ez bi riyekê bikarim bêm ba we.11Çimkî ez pirr dixwazim we bibînim, da ku ez diyariyeke ruhanî bidim we ku hûn qayîm bibin,12yanî em bi hev re, hûn bi baweriya* min û ez bi baweriya we, em bên handan*.13Birano, ez dixwazim hûn bizanin ku gelek caran min xist dilê xwe ku ez bêm ba we, lê asteng derketin. Wek di nav miletên din de, ez dixwazim ku di nav we de jî xebata min ber bide.[a] 14Ez ji Yewnaniyan û ji hovan re, ji zana û nezanan re deyndar im.15Loma ez amade me ku heta ji destê min bê, ez ji we re jî, hûn ên ku li Romayê ne, Mizgîniyê bidim.Hêza Mizgîniyê 16Çimkî ez ji ber Mizgîniyê şerm nakim. Ji ber ku ew ji her kesê ku bawer* dike re ji bo xilasiyê hêza Xwedê ye, pêşî ji bo Cihûyan, hem jî ji bo miletên din.17Çimkî di Mizgîniyê de rastdariya ku ji Xwedê ye, tê eşkerekirin. Ew ji destpêkê heta dawiyê bi baweriyê* ye. Wek ku hatiye nivîsîn: «Yê rastdar wê bi baweriyê bijî.»[b] Sûcdariya Mirov 18Xezeba Xwedê ji ezmên li hember hemû nepakî û neheqiya wan mirovên ku bi neheqiyê ji rastiyê re dibin asteng, xuya dibe.19Çimkî tiştê ku li ser Xwedê tê zanîn ji wan re diyar e; ji ber ku Xwedê ji wan re eşkere kiriye.20Hê ji afirandina dinyayê ve hêza wî ya herheyî û Xwedêtiya wî, bi ser ku nayên dîtin jî, bi tiştên ku hatine çêkirin bi zelalî tên dîtin û fêmkirin. Loma hêceta* wan tune.21Çimkî, bi ser ku Xwedê dizanin jî, bi Xwedêtî rûmet nedanê û ne jî jê re şikir kirin; lê belê fikirîna wan bû pûçîtî û dilê wan ê fêmkor tarî bû.22Wan digot: «Em zana ne», lê bêaqil derketin.23Û rûmeta Xwedayê bêmirin, bi wêneyên mîna mirovê mirindar, teyr, heywanên çarpê û yên ku dişêlin, guhertin.[c] 24Ji ber vê yekê Xwedê ew bi şehwetên dilê wan dane destê nepakiyê, da ku di nav wan de bedena wan rezîl bibe.25Wan rastiya Xwedê bi derewê guhert, ji Afirandar zêdetir perizîn* tiştên afirandî û ji wan re xizmet kirin. Afirandar her û her pîroz* e. Amîn*.26Ji ber vê yekê Xwedê ew dan destê şehwetên şermezariyê; jinên wan jî têkiliya xweheyî* bi ya bervajiyê xweheyiyê guhertin.27Bi vî awayî mêran jî dev ji têkiliya xweheyî ya bi jinê re berdan û di şehweta xwe de keribîn hevdû. Mêran bi mêran re riswayîtî kir û di nefsa xwe de heqê jirêderketina xwe standin.28Ji ber ku wan naskirina Xwedê hêja nedît, Xwedê ew dan destê fikrên xerab, wusa ku ew tiştên ne li ser rê bikin.29Ew bi her cûreyê neheqî, neqencî, çavbirçîtî û xerabiyê tije ne. Bi çavnebarî, kuştin, pevçûn, hîle û marzikiyê dagirtî ne. Paşgotiniyê dikin,30ketmê* dikin, ji Xwedê nefret dikin, serxweçûyî ne, pozbilind û pesinker in, karên xerab saz dikin û bi ya dê û bavê xwe nakin,31fêmkor in, li ser soza xwe namînin, bê dilovanî û bê rehm in.32Bi ser ku fermana Xwedê ya rast a ku dibêje: «Yên tiştên weha dikin, mirin heq kirine», dizanin jî, ew ne tenê van tiştan dikin, lê belê kêfa wan ji yên ku dikin re jî tê.
a.  1:13 Karên Şandiyan 19:21
b.  1:17 Ji: Habaqûq 2:4
c.  1:23 Dubarekirina Şerîetê 4:15-18

Karên Şandiyan Beşê 28 Romayî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 2 Dîwankirina Xwedê ya Dadperwer 1Ji ber vê yekê, ey mirovê ku dadbar* dike, tu kî bî jî hêceta* te tune. Ji ber ku di tiştê ku tu yên din dadbar dikî de, tu xwe sûcdar derdixî. Çimkî tu yê ku dadbar dikî, tu eynî tiştan dikî.[a] 2Îcar em dizanin ku dîwankirina* Xwedê li gor rastiyê li hember wan e, yên ku tiştên weha dikin.3Ey mirovo! Tu wan ên ku tiştên weha dikin, dadbar dikî û tu bi xwe jî eynî tiştan dikî, ma tu guman dikî ku tê ji dîwana Xwedê birevî?4An ku tu zêdehiya qencî, sebir û bîhnfirehiya wî kêm dibînî? Ma tu nizanî ku qenciya Xwedê te ber bi tobekirinê ve dibe?5Lê tu bi rikdarî û dilê xwe yê bêtobe ji bo Roja Xezebê li hember xwe xezebê dicivînî. Ewê  wê rojê, dîwana Xwedê ya dadperwer* xuya bibe.6Çimkî ewê li gor kirinên her kesî bide wî.[b] 7Wê jiyana herheyî bide wan ên ku di kirinên qenc de bi bîhnfirehî li rûmet, siyanet* û nemirinê digerin;8lê xezeb û hêrs wê bên ser wan ên ku xweperest in û li gor rastiyê nakin, lê li pey neheqiyê diçin.9Her mirovê ku xerabiyê dike, wê cefa û tengahiyê bikişîne; pêşî Cihû û hem jî miletên din.10Lê ji her kesê ku karê qenc dike re, rûmet, siyanet û aştî wê bê dayîn; pêşî ji Cihûyan re, hem jî ji miletên din re.11Çimkî li ba Xwedê xatirgirtin tune ye.[c] 12Hemû yên ku bê Şerîet* guneh dikin, wê bê Şerîet helak bibin û hemû yên ku di bin Şerîetê de guneh dikin, wê bi Şerîetê dîwana wan bê kirin.13Çimkî li ba Xwedê ne ew ên ku Şerîetê dibihîzin rastdar in, lê belê ew ên ku Şerîetê pêk tînin, wê rastdar derkevin.14Çimkî miletên ku Şerîeta* wan tune, gava ji ber xwe tiştên ku Şerîet dixwaze dikin, bi ser ku Şerîeta wan tune jî, ew bi xwe ji bo xwe şerîet in.15Ew nîşan didin ku daxwaza Şerîetê di dilê wan de nivîsî ye. Wijdana wan jî ji wan re şahidiyê dike, çimkî fikrên wan, an wan sûcdar dikin, an jî carna wan diparêzin;16erê, li gor Mizgîniya ku ez didim, rojek wê bê ku Xwedê wê bi destê Mesîh Îsa dîwana tiştên mirovan ên nependî bike.Cihû û Şerîet 17Îcar tu yê ku ji xwe re dibêjî Cihû, tu pişta xwe bi Şerîetê ve girê didî û bi zanîna Xwedê pesnê xwe didî!18Ji ber ku tu bi Şerîetê hatiyî hînkirin, tu daxwaza Xwedê dizanî û tu dikarî bêjî ya herî qenc kîjan e.19Tu ji xwe piştrast î ku tu rêberê koran î û ji bo wan ên ku di tariyê de ne, ronahî yî.20Tu perwerdekarê bêfêman û mamosteyê nezanan î, di Şerîetê de xwediyê tevahiya zanîn û rastiyê yî.21Îcar tu yê ku yên din hîn dikî, ma tu xwe hîn nakî? Tu yê ku li hember diziyê dipeyivî, ma tu didizî?22Tu yê ku dibêjî: «Zînayê nekin», ma tu bi xwe zînayê dikî? Tu yê ku ji pûtan nefret dikî, ma tu perestgehan talan dikî?23Tu yê ku pesnê xwe bi Şerîetê didî, ma tu bi şikandina Şerîetê, Xwedê bêrûmet dikî?24Çawa ku hatiye nivîsîn: «Ji rûyê we di nav miletan de çêrî* navê Xwedê tê kirin.»[d] 25Îcar, eger tu Şerîetê pêk bînî, sinet* bi kêr tê, lê eger tu Şerîetê dişikênî, sinetbûna te bûye bêsinetî.26Îcar, eger yê sinetnebûyî emrên Şerîetê pêk bîne, ma bêsinetiya wî sinetbûn nayê hesabkirin?27Û yê ku di bedenê de sinet nebûye, lê Şerîetê pêk tîne, wê te sûcdar derxe, çimkî tu xwediyê nivîsara wê yî û sinetbûyî yî, lê tu Şerîetê dişikênî.28Çimkî Cihû ne ew e ku li ber çav Cihû ye û ne jî sinetbûn ew e ku li ber çav di bedenê de tê kirin.29Lê belê Cihû ew e ku di hundir de Cihû ye û sinetbûn jî sinetbûna dil e; ev ne karê herfê Şerîetê yê, lê karê Ruh e. Pesnê yê weha ne ji mirovan, lê ji Xwedê ye.[e] 
a.  2:1 Metta 7:1-2
b.  2:6 Zebûr 62:12; Gotinên Silêman 24:12
c.  2:11 Dubarekirina Şerîetê 10:17
d.  2:24 Ji: Îşaya 52:5
e.  2:29 Dubarekirin Qanûnê 30:6

Romayî Beşê 1 Romayî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 3 Ewlehiya Xwedê 1Madem wusa ye, çi taybetiya Cihûyan heye? An feyda sinetbûnê çi ye?2Bi her awayî gelek e. Berî her tiştî peyvên* Xwedê li wan hatine spartin.3Eger hinekan ji wan, bawerî* neanîbe, çi dibe? Ma bêbaweriya wan dilsoziya Xwedê betal dike?4Na, tu caran! Bila Xwedê rast û her mirov derewker be. Çawa ku hatiye nivîsîn:«Da ku, tu di peyvên xwe de rastdar derkevîÛ çaxê ku bêyî dîwankirin, tu bi ser bikevî.»[a] 5Lê eger neheqiya me rastdariya Xwedê nîşan dide, em çi bêjin? Ma Xwedê neheq e ku xezeba xwe bîne ser me? – Ez wek mirovan dibêjim. –6Na, tu caran! Nexwe Xwedê wê çawa dîwana dinyayê bike?7Lê eger bi derewkariya min rastiya Xwedê ji bo rûmeta wî zêde dibe, çima ez dîsa wek gunehkarekî, sûcdar têm derxistin?8Çima em nebêjin: «Em xerabiyê bikin, da ku qencî jê derkeve?» wek ku hinek buxtanê li me dikin û tiştên ku me negotine davêjin ser me. Cezaxwarina yên weha rast e.Her Kes ji Rastdariyê Bêpar e 9Îcar çi? Ma em Cihû çêtir in? Na, bi tu awayî! Çimkî me berê jî hem Cihû û hem jî miletên din sûcdar kirin ku ew hemû di bin hêza guneh de ne.10Çawa ku hatiye nivîsîn:«Tu kesê rast tune, tenê yek jî tune.11Tu kesê ku fêm dike tune,Tu kesê ku li Xwedê digere tune.12Hemû ji rê derketin,Hemû bi hev re bêkêr bûn.Tu kesê ku qenciyê dike tune,Yek tenê jî tune.[b] 13Gewriya wan gora vekirî ye,Bi zimanê xwe dixapînin.Jehra marê reş di bin zimanê wan de ye.[c] 14Devê wan bi nifir û tehliyê tije ye.[d] 15Lingên wan ji bo rijandina xwînê bilez in.16Şopa wan wêranbûn û rebenî ye17Û ew riya aştiyê nizanin.[e] 18Tirsa Xwedê li ber çavê wan tune.[f] »19Îcar em dizanin her tiştê ku Şerîet* dibêje, ji wan mirovan re dibêje ku di bin Şerîetê de ne, da ku her dev bê girtin û hemû dinya li ber Xwedê sûcdar be.20Çimkî bi kirina Şerîetê tu kes li ber Xwedê rastdar dernakeve. Ji ber ku bi Şerîetê guneh tê zanîn.Riya Rastdariyê Yek e 21Lê niha, bêyî şerîetê, rastdariya Xwedê eşkere bû û Şerîet û Nivîsarên Pêxemberan jî jê re şahidiyê dikin.22Ev rastdariya ji Xwedê ya ku bi bawerkirina bi Îsa Mesîh e, ji bo wan hemûyan e ku bawer dikin. Çimkî tu cihêtî tune:[g] 23Hemûyan guneh kir û ji rûmeta Xwedê bêpar man.24Ew bi kerema wî, bi rizgariya ku bi Mesîh Îsa hatiye, bê berdêl rastdar derdikevin.25Xwedê ew ji bo wan ên ku baweriyê bînin, wek goriyeke* kefaretê bi xwîna wî pêşkêş kir. Wî ev kir, da ku dadperweriya* xwe nîşan bide, çimkî wî bi sebra xwe çavên xwe li wan gunehên ku berê hatibûn kirin neqand.[h] 26Wî ev yek kir, da ku di dema niha de rastdariya xwe eşkere bike û ew bi xwe rastdar be û yê ku baweriyê bi Îsa bîne, rastdar derkeve.27Îcar pesindan li ku derê ma? Ew li derve ma. Bi çi qanûnê? Ma bi kirina Şerîetê? Na, lê belê bi qanûna baweriyê.28Çimkî bîr û baweriya me ev e ku mirov bêyî kirina Şerîetê, bi baweriyê rastdar derdikeve.29Ma Xwedê, tenê Xwedayê Cihûyan e? Ma ew ne Xwedayê miletên din e jî? Belê, ew yê miletên din e jî,30çimkî Xwedê yek e û ewê yên sinetbûyî* ji ber baweriya wan û yên sinetnebûyî jî bi baweriyê rastdar derxe.31Eger wusa ye, ma em bi baweriyê Şerîetê betal dikin? Na, tu caran! Lê belê em Şerîetê erê dikin.
a.  3:4 Ji: Zebûr 51:4
b.  3:10-12 Ji: Zebûr 14:1-3; 53:1-3; Zanebêj 7:20
c.  3:13 Ji: Zebûr 5:9; Zebûr 140:3
d.  3:14 Ji: Zebûr 10:7
e.  3:15-17 Ji: Îşaya 59:7-8; Gotinên Silêman 1:16
f.  3:18 Ji: Zebûr 36:1
g.  3:20-22 Galatî 2:16
h.  3:25 Goriya kefaretê: Goriyeke ku di ber gunehan tê dayîn, da ku li wan bê bihûrtin.

Romayî Beşê 2 Romayî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 4 Baweriya Birahîm 1Nexwe em li ser Birahîmê* ku li gor bedenê bavkalê me ye çi bêjin?2Eger Birahîm ji ber kirinên xwe rastdar derketibe, heqê wî heye ku pesnê xwe bide, lê belê ne li ber Xwedê.3Ma Nivîsara Pîroz çi dibêje? «Birahîm ji Xwedê bawer kir û ev yek jê re rastdarî hat hesabkirin.»[a] [b] 4Eger mirovek kar dike, destmiza wî ne kerem, lê belê deyn tê hesabkirin.5Lê ji wî re, ku ji kirinên xwe ne piştrast e, lê baweriyê bi Xwedayê ku yê nepak rastdar derdixe tîne, baweriya wî rastdarî tê hesab kirin.6Çawa ku Dawid* jî li ser bextewariya wî mirovê ku Xwedê wî bêyî kirinan rastdar hesab dike, dibêje:7«Xwezî bi wan mirovên ku li neheqiyên wan hatiye bihûrtinÛ gunehên wan hatine nixumandin.8Xwezî bi wî mirovê ku Xudan ji wî re guneh hesab nake!»[c] 9Ma ev bextewarî tenê ji bo yên sinetbûyî*, an ji bo yên sinetnebûyî ye jî? Em dibêjin ku «baweriya Birahîm jê re rastdarî hat hesab kirin.»[d] 10Îcar ew çawa rastdar hat hesabkirin? Ma ev piştî sinetbûna wî, an berî sinetbûna wî bû? Ev ne piştî sinetbûna wî bû, lê belê berî sinetbûna wî bû.11Birahîm hê sinetnebûyî nîşana sinetê wek mora rastdariya ku bi baweriyê tê, stand. Bi vî awayî Birahîm bû bavê wan hemûyên ku bê sinet baweriyê tînin, da ku ew jî rastdar bên hesabkirin.[e] 12Wusa jî Birahîm bû bavê yên sinetbûyî yên ku ne bi tenê sinet bûne, lê li ser şopa baweriya bavê me Birahîm a ku beriya sinetbûna wî hebû, diçin.Soza Xwedê bi Baweriyê Hat Cih 13Çimkî soza ku ji Birahîm û dûndana* wî re hat dayîn ku ewê dinyayê mîras bistîne, ne bi riya Şerîetê*, lê bi riya rastdariya ku ji baweriyê tê, hat dayîn.[f] 14Eger yên ku li gor Şerîetê dijîn wêris bin, hingê bawerî pûç û soz betal e.[g] 15Çimkî Şerîet xezebê tîne; lê dera ku şerîet lê tune, şikandina şerîetê jî tune.16Ji ber vê yekê soz bi baweriyê ve girêdayî ye, da ku bi keremê be û ji bo hemû dûndana Birahîm ewledar be. Ne tenê ji bo yên ku bi Şerîet in, lê belê ji bo yên ku wek Birahîm bawer dikin jî. Çimkî ew bavê me hemûyan e.[h] 17Çawa ku hatiye nivîsîn: «Min tu kirî bavê gelek miletan.»[i]  Birahîm li ber wî Xwedayî bawer kir ê ku miriyan vedijîne* û wek ku hene, gazî tiştên neyî dike.18Birahîm di bêhêvîtiyê de bi hêvî bawer kir û bû «bavê gelek miletan». Wek ku hatibû gotin: «Dûndana te wê weha be.»[j] 19Çaxê ew fikirî ku hema bêje bedena wî miriye – çimkî ew li dor sed salî bû – û Sara nikare zarokan bîne, ew di baweriyê de qels nebû.[k] 20Ew bi bawernekirinê li ser soza Xwedê dudilî nebû, lê belê di baweriyê de hêzdar bû û rûmet da Xwedê.21Ew tam piştrast bû, soza ku Xwedê daye ew dikare bike jî.22Ji ber vê yekê baweriya wî «jê re rastdarî hat hesab kirin.»[l] 23Îcar gotina «jê re rastdarî hat hesab kirin» ne tenê ji bo Birahîm hat nivîsîn,24lê belê ji bo me jî hatiye nivîsîn. Ji me re jî bawerî wê rastdarî bê hesabkirin, em ên ku baweriyê bi wî yê ku Xudanê me Îsa ji nav miriyan rakir, tînin.25Îsa di ber neheqiyên me de teslîmî mirinê hat kirin û ji bo rastderxistina me rabû.[m] 
a.  4:3 Ji: Destpêkirin 15:6
b.  4:3 Galatî 3:6; Aqûb 2:23
c.  4:7-8 Ji: Zebûr 32:1-2
d.  4:9 Ji: Destpêkirin 15:6
e.  4:11 Destpêkirin 17:10
f.  4:13 Destpêkirin 17:4-6; Galatî 3:29
g.  4:14 Galatî 3:18
h.  4:16 Galatî 3:7
i.  4:17 Ji: Destpêkirin 17:5
j.  4:18 Ji: Destpêkirin 17:5
k.  4:19 Destpêkirin 17:17
l.  4:22 Ji: Destpêkirin 15:6
m.  4:25 Îşaya 53:4-5

Romayî Beşê 3 Romayî Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 5 Aştî û Şahî 1Îcar, ji ber ku em bi baweriyê rastdar derketine, em bi saya Xudanê me Îsa Mesîh, bi Xwedê re di aştiyê de ne.2Bi saya wî em bi baweriyê gihîştine vê kerema ku em tê de sekinî ne. Û em bi hêviya rûmeta ku Xwedê wê bide, pesnê xwe didin.3Ne bi vê tenê, lê belê em bi tengahiyên xwe jî pesnê xwe didin, çimkî em dizanin ku tengahî ragirtinê*,4ragirtin tecrûbê û tecrûbe jî hêviyê tîne.5Û hêvî me nade şermkirin, çimkî hezkirina Xwedê, bi saya Ruhê* Pîroz ê ku ji me re hatiye dayîn, rijiyaye dilê me.6Ji ber ku hê em qels bûn, Mesîh di dema kifşkirî de ji bo nepakan mir.7Kêm caran yek ji bo mirovekî rast dimire. Ji bo mirovekî qenc belkî yek mirinê bide ber çavê xwe,8lê belê Xwedê hezkirina xwe ya ji me bi vê kifş dike ku hê em gunehkar bûn, Mesîh ji bo me mir.9Îcar niha em bi xwîna wî rastdar derketibin, emê hê çiqas zêdetir bi saya wî ji xezebê xilas bibin.10Çimkî eger hê ku em dijmin bûn, em bi mirina Kurê wî bi Xwedê re li hev hatibin, niha bi wî re lihevhatî, emê hê çiqas bêtir bi jiyana Kurê wî xilas bibin.11Lê belê ji vê zêdetir, em bi saya Xudanê xwe Îsa Mesîhê ku em bi Xwedê re li hev anîne, pesnê xwe didin.12Loma ka çawa bi saya yek mirovî guneh ket dinyayê û ji guneh mirin hat, wusa jî mirin derbasî hemû mirovan bû, çimkî hemûyan jî guneh kir.[a] 13Hê beriya hatina Şerîetê li dinyayê guneh hebû, lê eger şerîet nebe, guneh nayê hesabkirin.14Lê belê mirinê ji dema Adem* heta dema Mûsa* hukumdarî kir. Heta li ser wan ên ku wek sûcê Adem guneh nekirin jî.Adem mînaka wî kesê ku wê bihata bû.15Lê belê diyarî ne wek neheqiya wî ye. Çimkî eger gelek ji ber sûcê yek mirovî miribin, kerema Xwedê û diyariya bi kerema yek mirovî, yanî bi ya Îsa Mesîh, ji bo gelekan hê bêtir zêde bûye.16Û diyarî ne wek gunehê wî kesî ye. Çimkî dîwankirina* yek sûcî, sûcdarî anî, lê diyariya ku piştî gelek neheqiyan hat, rastdariyê tîne.17Çimkî eger mirinê, ji ber neheqiya yek mirovî û bi wî, hukumdarî kiribe, yên ku kerema Xwedê ya zêde û diyariya rastdariyê distînin, wê bi yekî, yanî bi Îsa Mesîh di jiyanê de çiqas bêtir hukumdariyê bikin.18Îcar ka çawa bi neheqiya yek mirovî, hemû mirov sûcdar derketin, wusa jî bi karê rastdariyê yê yekî, ji bo hemû mirovan rastdarî û jiyan hat.19Û çawa bi neguhdariya yek mirovî gelek bûn gunehkar, wusa jî bi guhdana yekî gelek wê rastdar bên derxistin.20Lê Şerîet ket navberê, da ku sûc zêdetir bibe; lê belê li dera ku guneh lê zêde bûye, kerem hê bêtir zêde bûye,21da ku çawa guneh bi mirinê hukumdarî kir, wusa kerem jî bi rastdariyê hukumdariyê bike û bi saya Xudanê me Îsa Mesîh jiyana herheyî bîne.
a.  5:12 Destpêkirin 3:6

Romayî Beşê 4 Romayî Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 6 Rabûna bi Mesîh 1Nexwe em çi bêjin? Ma ji bo ku kerem zêde bibe, em di nav guneh de berdewam bikin?2Na, tu caran! Em ên ku li hember guneh mirine, êdî çawa dikarin di nav guneh de bijîn?3An ma hûn nizanin, em hemû yên ku di hevpariya Mesîh Îsa de imad* bûne, em di hevpariya mirina wî de imad bûne.4Îcar em bi imadbûnê bûn hevparên mirina wî, bi wî re hatin veşartin; da ku, çawa Mesîh bi rûmeta Bav* ji nav miriyan rabû, wusa em jî di jiyana nûbûyî de rêve herin.[a] 5Çimkî eger em di mirineke mîna ya wî de bi wî re bûbin yek, emê di vejîna* wî de jî bi wî re bibin yek.6Em dizanin ku mirovê me yê kevin bi wî re hatiye xaçkirin, da ku nefsa me ya gunehkar betal bibe û êdî em ji guneh re xulamtiyê nekin.7Çimkî mirovê ku miriye ji guneh azad bûye.8Îcar, eger em bi Mesîh re mirine, em bawer dikin ku emê bi wî re bijîn jî.9Em dizanin ku Mesîh ji nav miriyan rabûye û êdî ew namire û êdî hukumdariya mirinê li ser wî nemaye.10Mirina ku ew mir bi carekê li hember guneh bû, lê jiyana ku ew dijî, ji Xwedê re dijî.11Bi vî awayî hûn jî xwe li hember guneh mirî, lê bi Mesîh Îsa ji bo Xwedê zindî bihesibînin.12Îcar nebe ku guneh di bedena we ya mirindar de hukumdariyê bike û nebe ku hûn li gor xwestekên wê bikin.13Ne jî endamên bedena xwe wek hacetên neheqiyê pêşkêşî guneh bikin. Lê belê wek ên ku ji nav miriyan rabûne, xwe pêşkêşî Xwedê bikin û endamên bedena xwe jî wek hacetên rastdariyê pêşkêşî Xwedê bikin.14Çimkî guneh wê li ser we hukumdariyê neke. Ji ber ku hûn ne di bin Şerîetê de, lê belê hûn di bin keremê de ne.Xulamtiya Rastdariyê 15Îcar çi? Ji ber ku em ne di bin Şerîetê de, lê belê di bin keremê de ne, ma em guneh bikin? Na, tu caran!16Ma hûn nizanin ku hûn ji bo xulamtiyê xwe bidin destê kê, hûn xulamên wî ne û hûn bi ya wî dikin? An ji bo mirinê hûn xulamên guneh in, an jî ji bo rastdariyê hûn xulamên guhdanê ne.17Lê şikir ji Xwedê re: Bi ser ku hûn xulamên guneh bûn jî, we ji dil û can guh da tewrê wê hîndariya ku hûn lê hatine spartin.18Îcar hûn ji guneh hatin azadkirin û ji rastdariyê re bûn xulam.19Ji ber qelsiya nefsa we ez li gor mirovan dibêjim. Çawa ku we demekê endamên bedena xwe bi xulamtî ji bo neheqiyê pêşkêşî pîsîtî û neheqiyê dikir, wusa jî niha endamên bedena xwe bi xulamtî ji bo pîroziyê pêşkêşî rastdariyê bikin.20Çaxê ku hûn xulamên guneh bûn, hûn ji rastdariyê azad bûn.21Îcar hingê we çi ber ji wan tiştên ku niha hûn ji wan şerm dikin, civand? Dawiya wan tiştan mirin e.22Lê niha hûn ji guneh hatine azadkirin û ji Xwedê re bûne xulam. Berê ku hûn dicivînin, pîrozî ye û dawiya wî jiyana herheyî ye.23Çimkî meaşê ku guneh dide, mirin e; lê diyariya Xwedê, bi Xudanê me Mesîh Îsa jiyana herheyî ye.
a.  6:4 Kolosî 2:12

Romayî Beşê 5 Romayî Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 7 Mînakeke ji Qanûna Zewacê 1Ma hûn nizanin, birano – çimkî ez ji yên ku Şerîetê dizanin re dibêjim – heta ku mirov sax e desthilatiya Şerîetê li ser wî heye.2Mesela, jineke mêrkirî heta ku mêrê wê sax e, bi qanûnê pê ve girêdayî ye; lê eger mêrê wê bimire, ew ji wê qanûna ku wê bi mêr ve girêdide, azad dibe.3Îcar, heta ku mêrê wê sax e, ew bibe jina mêrekî din, ew zînakar tê hesibandin. Lê eger mêrê wê bimire, hingê ew ji wê qanûnê azad dibe û ew bibe jina mêrekî din jî, ew ne zînakar e.4Bî vî awayî birayên min, hûn bi bedena Mesîh ji Şerîetê re mirin, da ku hûn bibin yên yekî din, yanî wî yê ku ji nav miriyan rabûye û em ji bo Xwedê ber bidin.5Dema ku hê em li gor nefsê dijiyan, xwestekên guneh ên ku bi Şerîetê hişyar dibûn, di endamên bedena me de dixebitîn, da ku ji mirinê re ber bidin.6Lê em li hember Şerîeta ku em girtin mirine, em niha jê hatin azadkirin, da ku em ne di riya kevin a herfên Şerîetê de, lê di riya nû ya Ruh de xizmetê bikin.Şerîet û Guneh 7Îcar em çi bêjin? Ma Şerîet guneh e? Na, tu caran! Lê belê eger Şerîet nebûya, minê nezanibûya ku guneh çi ye. Çimkî eger Şerîetê negota: «Çavê xwe neavêjê tiştekî!»[a] , minê nezanibûya ku çavavêtin çi ye.8Lê guneh bi rêberiya emir fersend dît û her cûreyê çavavêtinê di dilê min de peyda kir. Çimkî Şerîet tune be, guneh mirî ye.9Ez bi xwe ji bo demekê bê Şerîet zindî bûm, lê gava emir hat, guneh vejiya10û ez mirim. Ew emrê ku diviya jiyan bianiya, bû sedemê mirina min.11Çimkî guneh bi rêberiya emir fersend dît, ez xapandim û bi destê wî ez kuştim.12Îcar Şerîet pîroz e û emir pîroz, rast û qenc e.13Nexwe, ma tiştê qenc ji min re mirin anî? Na, tu caran! Lê guneh, ji bo kifş bibe ku guneh e, bi tiştê qenc ji min re mirin anî, da ku bi saya emir guneh hê bêtir gunehkarî bê dîtin.14Çimkî em dizanin ku Şerîet ruhanî ye, lê ez nefsanî me û wek xulamekî ji guneh re hatime firotin.15Ez nizanim ku ez çi dikim. Çimkî tiştê ku ez dixwazim ez nakim, lê belê tiştê ku ez jê nefret dikim, ez dikim.[b] 16Lê eger tiştê ku ez naxwazim ez dikim, ez erê dikim ku Şerîet qenc e.17Nexwe, hingê yê ku vî tiştî dike ne ez im, lê belê ew gunehê ku di dilê min de rûdine, dike.18Çimkî ez dizanim ku di dilê min de, yanî di nefsa min de, tiştekî qenc nasekine. Daxwaza min heye, lê ez nikarim tiştê qenc pêk bînim19Tiştê qenc ê ku ez dixwazim, ez nakim; lê belê tiştê xerab ê ku ez naxwazim, ez dikim.20Îcar, eger ez tiştê ku ez naxwazim dikim, hingê yê ku dike ne ez im, lê belê ew gunehê ku di dilê min de ye dike.21Nexwe ez ji vê yekê vê qanûnê dertînim: Gava ku ez dixwazim ya qenc bikim, ya xerab li ber min amade ye.22Li gor mirovê hundir kêfa min ji Şerîeta Xwedê re tê,23lê ez di endamên bedena xwe de qanûneke din dibînim. Ev jî bi qanûna ku hişê min qebûl dike re şer dike û min ji qanûna guneh re ya ku di endamên min de ye, dike hêsîr*.24Ez çi mirovekî reben im! Kî wê min ji vê bedena mirinê rizgar bike?25Bi saya Xudanê me Îsa Mesîh, şikir ji Xwedê re!Îcar ez bi hişê xwe ji qanûna Xwedê re, lê bi nefsa xwe ji qanûna guneh re xulamtiyê dikim.
a.  7:7 Ji: Derketin 20:17; Dubarekirina Şerîetê 5:21
b.  7:15 Galatî 5:17

Romayî Beşê 6 Romayî Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 8 Jiyana di Ruh de 1Ji ber vê yekê, niha ji bo wan ên ku bi Mesîh Îsa re ne, tu sûcdarderketin tune.2Çimkî qanûna Ruhê ku bi Mesîh Îsa jiyanê dide, ez ji Şerîeta guneh û mirinê azad kirim.3Ew tiştê ku Şerîetê nikaribû bike, ji ber ku ji sedemê nefsê ji hêz ketibû, Xwedê kir: Wî Kurê xwe di şiklê bedena gunehkar de şand, da ku bibe goriya* gunehan û bi vî awayî guneh di nefsa mirov de sûcdar derxist.4Wusa ku rastdariya ku Şerîet dixwaze, di jiyana me yên ku ne li gor nefsê, lê belê li gor Ruh rêve diçin de, bê cih.5Çimkî yên ku li gor nefsê dijîn, li ser tiştên nefsê difikirin, lê yên ku li gor Ruh dijîn, li ser tiştên Ruh difikirin.6Dawiya fikirîna li gor nefsê mirin e, lê dawiya fikirîna li gor Ruh jiyan û aştî ye.7Çimkî fikirîna li gor nefsê dijminahiya li hember Xwedê ye, ew bi ya Şerîeta Xwedê nake û hem jî nikare bike.8Îcar yên ku li gor nefsê dijîn, nikarin li Xwedê xweş bên.9Lê hûn ne li gor nefsê, lê li gor Ruh* dijîn, çimkî Ruhê* Xwedê di dilê we de rûdine. Kesê ku Ruhê* Mesîh pê re tune be, ew ne yê Mesîh e.10Û eger Mesîh di dilê we de ye, beden ji ber guneh mirî ye, lê Ruh ji ber rastdariyê jiyanê dide.11Û eger Ruhê wî yê ku Îsa ji nav miriyan rakir, di dilê we de rûniştiye, ewê ku Mesîh ji nav miriyan rakir, wê bi Ruhê xwe yê ku di dilê we de rûdine, bedenên we yên mirindar jî vejîne*.12Îcar birano, madem ku wusa ye, em deyndar in, lê ne deyndarên nefsê ne ku em li gor wê bijîn.13Çimkî eger hûn li gor nefsê bijîn, hûnê bimirin; lê eger hûn kirinên bedenê bi Ruh bikujin, hûnê bijîn.14Hemû yên ku bi Ruhê Xwedê tên rêvebirin, kurên Xwedê ne.15Çimkî we ruhê xulamtiyê yê ku careke din we dibe tirsê nestand, lê belê we ruhê kurîtiyê stand. Û em bi vî Ruhî «Abba – Bavo!» gazî dikin.16Ruh bi xwe, bi ruhê me re şahidiyê dike ku em zarokên Xwedê ne.17Madem ku em zarok in, hingê em wêris in jî, em wêrisên Xwedê û hemwêrisên Mesîh in. Û madem ku em bi wî re cefayê dikişînin, emê bi wî re bên birûmetkirin jî.[a] 18Ez dihesibînim ku ev cefayê vî wextî, li ber wê rûmeta ku wê ji me re bê eşkerekirin, qet ne tiştek e.19Çimkî afirandin, bi bendewariyeke kelegerm li hêviya xuyabûna zarokên Xwedê disekine.20Ji ber ku afirandin ne bi daxwaza xwe, lê belê ji ber wî yê ku ew bindest kiriye, li ber pûçîtiyê hatiye bindestkirin. Lê belê hêvî heye[b] 21ku afirandin bi xwe jî, ji xulamtiya rizîbûnê azad bibe û bigihîje azadiya zarokên Xwedê ya bi rûmet.22Çimkî em dizanin ku tevahiya afirandinê heta niha bi hev re dinale û wek êşa zarokanînê êşê dikişîne.23Û ne bi tenê afirandin, lê em bi xwe jî, em ên ku me Ruh wek para* pêşî standiye, ji kûr ve dinalin û li benda kurîtiyê û azadbûna bedena xwe ne.[c] 24Çimkî em bi hêviyê xilas bûn. Lê hêviya ku tê dîtin, ne hêvî ye. Ma tiştê ku mirov dibîne çawa hêvî dike?25Lê eger em, tiştê ku em nabînin hêvî dikin, em bi sebir li bendê dimînin.26Bi vî awayî Ruh jî di qelsiya me de alîkariyê dike. Çimkî em nizanin ka divê em çawa dua bikin; lê belê Ruh bi xwe bi nalînên ku nayên îfadekirin ji bo me mehderê* dike.27Û Xwedayê ku li dilan dikole bi fikirîna Ruh dizane. Çimkî Ruh li gor daxwaza Xwedê ji bo pîrozan mehderê dike.28Îcar em dizanin ji bo wan ên ku ji Xwedê hez dikin û li gor mebesta wî hatine gazîkirin, hemû tişt bi hev re ji bo qenciyê dixebitin.29Çimkî Xwedê ew ên ku ji berê ve bijartine, ji berê ve kifş jî kirin ku di sûretê Kurê wî de bin. Wusa ku Kur di nav gelek birayan de yê nixurî be.30Û Xwedê yên ku ji berê ve kifş kiribûn gazî jî kirin, yên gazîkirî rastdar jî derxistin û yên rastdar derxistî bi rûmet jî kirin.Hezkirina Xwedê ya bi Mesîh 31Îcar em li ser van tiştan çi bêjin? Eger Xwedê ji aliyê me ye, kî dikare li hember me be?32Ewê ku Kurê xwe nedirixand*, lê belê ji bo me hemûyan ew teslîm kir, ma ewê çawa bi wî re her tiştî nede me.33Ma kî dikare bijartiyên Xwedê sûcdar bike? Yê ku wan rast derdixe Xwedê ye.34Ma kî dikare sûcdar derxe? Mesîh Îsa yê ku mir û ji vê jî zêdetir ji nav miriyan rabû, li milê Xwedê yê rastê ye û mehdera* me dike.35Ma kî dikare me ji hezkirina Mesîh veqetîne? Ma cefa, an tengahî, an êşandin, an xela, an tazîbûnî, an talûke, an ku şûr?36Wek ku hatiye nivîsîn:«Tevahiya rojê em di ber te de tên kuştin,Wek miyên şerjêkirinê tên hesibandin.»[d] 37Lê belê bi saya wî yê ku ji me hez dike, em di van hemûyan de hê bêtir bi ser dikevin.38Çimkî ez piştrast im ku ne mirin, ne jiyan, ne milyaket, ne serwerî, ne tiştên niha heyî, ne tiştên ku bên, ne hêz,39ne bilindahî, ne kûrahî û ne jî afirînekî din dikare me ji hezkirina Xwedê ya ku bi Xudanê me Mesîh Îsa ye, veqetîne.
a.  8:15-17 Galatî 4:5-7
b.  8:20 Destpêkirin 3:17-19
c.  8:23 Korîntî II, 5:1-4
d.  8:36 Ji: Zebûr 44:22

Romayî Beşê 7 Romayî Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 9 Yên ku Xwedê Bijartine 1Ez yê Mesîh, rastiyê dibêjim, ez derewan nakim û wijdana min jî bi Ruhê Pîroz vê yekê ji min re erê dike:2Xemgîniyeke min a mezin û di dilê min de êşeke bêrawestin heye.3Çimkî min dixwest ku ez ji dêl birayên xwe, hemnîjadên xwe red bibûma û ji Mesîh dûr biketama.4Ew Îsraêlî ne; kurîtî, rûmet, peyman*, dayîna Şerîetê, perizîn* û soz ên wan in.5Bav û kal, yên wan in û li gor bedenê Mesîh ji wan e. Mesîh li ser hemûyan e, Xwedayê her û her pîroz e. Amîn*.6Lê ev nayê wê manê ku peyva Xwedê pûç derketiye. Çimkî hemû yên ku ji dûndana* Îsraêl in, ne Îsraêlî ne.7Ew ji dûndana Birahîm* bin jî, hemû ne zarokên wî ne. Lê hatiye gotin: «Ji Îshaq* dûndana te wê zêde bibe.»[a] 8Yanî ne zarokên bedenê zarokên Xwedê ne, lê belê zarokên sozê dûndan tên hesibandin.9Çimkî gotina sozê ev bû: «Saleke din, di vê demê de ezê vegerim û wê kurekî Sara hebe.»[b] 10Ne bi tenê ev, lê zarokên Rebeka* jî ji yek bavî, ji bavê me Îshaq bûn.11-12 Hê ku zarok çênebûbûn û tiştekî qenc an xerab nekiribûn, ji wê re hat gotin ku: «Yê mezin wê ji yê biçûk re xulamtiyê bike.»[c]  Ev wusa çêbû, da ku mebesta bijartina Xwedê ne li gor kirinan, lê li gor gazîkirina wî be.13Wek ku hatiye nivîsîn: «Min ji Aqûb* hez kir, lê ji Esaw* nefret kir.»[d] 14Îcar em çi bêjin? Ma gelo neheqî li ba Xwedê heye? Na, tu caran!15Çimkî ew ji Mûsa* re dibêje:«Yê ku ez rehmê lê dikim, ezê rehmê lê bikimÛ yê ku dilê min pê dişewite, wê pê bişewite.»[e] 16Îcar ev ne bi xwestin û bezîna mirov, lê belê bi rehma Xwedê ye.17Çimkî di Nivîsara Pîroz de ji Firewn* re weha tê gotin: «Ji bo vê yekê min tu rakirî, da ku ez hêza xwe li ser te nîşan bidim û navê min li seranserê dinyayê bê danbihîstin.»[f] 18Loma ew bixwaze rehmê li kê bike, dike û bixwaze dilê kê hişk bike, hişk dike.Xezeb û Dilovaniya Xwedê 19Îcar tê ji min re bêjî: «Nexwe çima Xwedê hê li qusûra mirov dinêre? Ma kî dikare li hember daxwaza wî raweste?»20Lê camêr, tu kî yî ku tu li hember Xwedê bersîvê didî? Gelo tiştê ku ji herriyê hatiye çêkirin, ji yê ku ew çêkiriye re dibêje: «Te çima ez weha çêkirim?»[g] 21Ma desthilatiya cerçêker li ser herriyê tune ku ji eynî loda herriyê firaxekê ji bo karên bi rûmet û yeke din jî ji bo karên bêrûmet çêke?22Eger Xwedê ji ber ku dixwest xezeba xwe nîşan bide û hêza xwe bide zanîn, bi bîhnfirehiyeke mezin li hember wan firaxên ku hêjayî xezebê ne û ji bo helakbûnê amade ne, ragirtibe*, em çi bêjin?23Wî wusa kir, da ku dewlemendiya rûmeta xwe ji firaxên rehmê re bide zanîn, yên ku wî ji berê ve ew ji bo rûmetê amade kirin.24Em jî di nav wan de ne, yên ku wî ne tenê ji nav Cihûyan, lê ji nav miletên din jî gazî kirin.25Wek ku ew di nivîsara Hoşêya pêxember de jî dibêje:«Ji yên ku ne gelê min in re ezê bêjim: ‹Gelê min›Û ji ya heznekirî re ezê bêjim: ‹Hezkiriya min.›»[h] 26Û «li dera ku ji wan re hatiye gotin: ‹Hûn ne gelê min in›,Li wê derê wê ji wan re bê gotin: ‹Zarokên Xwedayê jîndar.›»[i] 27Îşaya* pêxember jî li ser Îsraêl weha diqîre: «Hejmara zaryên* Îsraêl bi qasî seylaka* ber deryayê be jî, bi tenê jêmayiyeke wan wê xilas bibe.28Çimkî Xudan wê fermana xwe zûka û bi carekê ser rûyê erdê pêk bîne.»[j] 29Wek ku Îşaya ji berê ve gotiye: «Eger Xudanê Ordiyan ji me re dûndanek nehişta, emê bibûna wek Sodomê û bimînana Gomorayê.»[k] [l] Bêbaweriya Îsraêl 30Îcar em çi bêjin? Ew miletên ku li pey rastdariyê neçûn, gihîştin rastdariyê, yanî gihîştin wê rastdariya ku ji baweriyê tê.31Lê gelê Îsraêl ê ku li pey şerîeta ku rastdariyê pêşkêş dike diçû, negihîşt wê şerîetê.32Çima? Ji ber ku ew ne bi baweriyê, lê belê wek ku wê bi kirinan çêbe lê geriyan. Ew li kevirê terpilînê ketin û terpilîn*.33Wek ku hatiye nivîsîn:«Va ye, ez li Siyonê* kevirekî terpilînê,Lateke hilterpilînê datînim.Lê ku baweriyê bi wî bîne, nayê şermkirin.»[m] 
a.  9:7 Ji: Destpêkirin 21:12
b.  9:9 Ji: Destpêkirin 18:10, 14
c.  9:11-12 Ji: Destpêkirin 25:23
d.  9:13 Ji: Melaxî 1:2-3
e.  9:15 Ji: Derketin 33:19
f.  9:17 Ji: Derketin 9:16
g.  9:20 Îşaya 29:16; 45:9
h.  9:25 Ji: Hoşêya 2:23
i.  9:26 Ji: Hoşêya 1:10
j.  9:27-28 Ji: Îşaya 10:22-23
k.  9:29 Ji: Îşaya 1:9
l.  9:29 Destpêkirin 19
m.  9:33 Ji: Îşaya 8:14; 28:16

Romayî Beşê 8 Romayî Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 10 1Birano, daxwaza dilê min û lavakirina min a ji Xwedê ji bo xilasiya Îsraêliyan e.2Ez ji bo wan şahidiyê dikim ku xîreta wan ji bo Xwedê heye, lê belê xîreta wan ne bi zanîn e.3Çimkî wan rastdariya ku ji Xwedê tê, fêm nekir û xebitîn ku ya xwe bi xwe ava bikin û serî li ber rastdariya Xwedê danenîn.4Çimkî Mesîh dawiya Şerîetê ye, da ku ji bo her kesê ku bawer bike rastdarî hebe.Xilasî ji bo Her Kesî 5Mûsa li ser rastdariya ku ji Şerîetê tê weha dinivîse: «Mirovê ku van tiştan bike, wê bi wan bijî.»[a] 6Lê rastdariya ku ji baweriyê ye weha dibêje: «Di dilê xwe de nebêje: Kî wê hilkişe ezmên?» – yanî, ji bo ku Mesîh bîne xwarê –7an jî: «Kî wê dakeve diyarê* miriyan?» – ji bo ku Mesîh ji nav miriyan derîne. –8Lê belê çi dibêje? Dibêje: «Peyv» – yanî peyva baweriyê ya ku em didin bihîstin – «nêzîkî te ye, li ser zimanê te û di dilê te de ye».[b] 9Eger tu bi devê xwe eşkere bikî ku Îsa Xudan e û di dilê xwe de bawer bikî ku Xwedê ew ji nav miriyan rakiriye, tê xilas bibî.10Çimkî ji bo rastdariyê bi dil tê bawerkirin û ji bo xilasbûnê jî bi dev tê eşkerekirin.11Nivîsara Pîroz dibêje: «Her kesê ku baweriyê bi wî bîne, nayê şermkirin.»[c] 12Di navbera Cihû û miletên din de cihêtî tune; eynî Xudan Xudanê hemûyan e û ji hemûyên ku gazî wî dikin re merd e.13Çimkî: «Her kî ku gazî navê Xudan bike, wê xilas bibe.»[d] 14Lê ewê çawa gazî wî yê ku bawerî pê neanîne bikin? Û ewê çawa baweriyê bi wî yê ku li ser nebihîstine bînin? Îcar bêyî ku yek bide bihîstin, ewê çawa bibihîzin?15Û eger ew neyên şandin, ewê çawa Mizgîniyê bidin? Wek ku hatiye nivîsîn: «Lingên wan ên ku Mizgîniya xêrê tînin çi spehî ne.»[e] 16Lê belê hemûyan li gor Mizgîniyê nekir. Çimkî Îşaya dibêje: «Ya Xudan, kê bi xebera ku me da, bawer kir?»[f] 17Îcar bawerî ji bihîstinê tê û tiştê bihîstî ji peyva Mesîh e.18Lê belê ez dibêjim: Ma wan nebihîst? Belê, bêguman bihîstin; çimkî: «Dengê wan gihîşt tevahiya erdê û peyvên wan gihîştine kujên dinyayê.»[g] 19Dîsa ez dibêjim: Ma Îsraêl ev fêm nekir? Pêşî Mûsa dibêje:«Ezê we, bi wan ên ku ne milet in bînim xîretêÛ bi miletekî fêmkor hêrsa we rakim.»[h] 20Îşaya bê tirs weha dibêje:«Ez ji aliyê wan ên ku li min nedigeriyan ve hatim dîtin,Ez li yên ku li min nedipirsîn xuya bûm.»[i] 21Lê li ser Îsraêl weha dibêje: «Tevahiya rojê min destên xwe dirêjî miletekî rikdar û neguhdar kir.»[j] 
a.  10:5 Ji: Qanûna Kahîntiyê 18:5
b.  10:6-8 Ji: Dubarekirina Şerîetê 9:4; 30:12-14
c.  10:11 Ji: Îşaya 28:16
d.  10:13 Ji: Yoêl 2:32
e.  10:15 Ji: Îşaya 52:7
f.  10:16 Ji: Îşaya 53:1
g.  10:18 Ji: Zebûr 19:4
h.  10:19 Ji: Dubarekirina Şerîetê 32:21
i.  10:20 Ji: Îşaya 65:1
j.  10:21 Ji: Îşaya 65:2

Romayî Beşê 9 Romayî Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 11 Redkirina Îsraêl ne ya Dawî Ye 1Îcar ez dipirsim: Ma Xwedê gelê xwe red kir? Na, tu caran! Ez bi xwe jî yekî Îsraêlî me, ji dûndana Birahîm û ji eşîra Binyamîn* im.[a] 2Xwedê gelê xwe yê ku ji berê ve bijartiye red nekir. An ma hûn nizanin ku Nivîsara Pîroz li ser Êlyas* çi dibêje û ew çawa li ber Xwedê giliyê Îsraêl dike?3Ew dibêje: «Ya Xudan, wan pêxemberên te kuştin, gorîgehên* te hilweşandin. Ez bi tenê mam û li kuştina min jî digerin.»[b] 4Lê bersîva ku Xwedê dide wî, çi ye? «Min heft hezar mirovên ku li ber Baal* neçûne ser çokan, ji xwe re veqetandine.»[c] 5Wusa, di vî wextî de jî jêmayiyeke ku bi keremê hatiye hilbijartin heye.6Îcar, eger ev bi keremê ye, êdî ne bi kirinan e; an nexwe kerem êdî nabe kerem.7Îcar çi? Îsraêl negihîşt tiştê ku lê digeriya. Lê yên bijartî gihîştinê û dilê yên din hişk bû,8wek ku hatiye nivîsîn:«Xwedê ruhekî tevizîbûnê daye wan,Heta roja îro jî çavên ku nabîninÛ guhên ku nabihîzin dane wan.»[d] 9Û Dawid* dibêje:«Bila sifra wan ji bo wan bibeDaf û xefik, ceza û terpilîn*.10Bila çavên wan tarî bibin, da ku nebîninÛ herdem pişta wan xwar be.»[e] Xilasbûna Miletan 11Îcar ez dipirsim: Ma ji bo ku ew bikevin, ew terpilîn? Na, tu caran! Lê belê bi terpilîna wan xilasî ji miletan re hat, da ku Îsraêlî bihesidin.12Îcar, eger terpilîna wan ji dinyayê re û şikestina wan ji miletan re bûbe dewlemendî, temambûna hejmara wan hê çiqas bêtir wê bibe dewlemendî!13Lê niha ez ji we miletan re dibêjim: Madem ku ez Şandiyê* miletan im, ez xizmeta xwe bilind dikim,14da ku ez bi riyekê, yên ku ji gelê min in bihesidînim û hinekan ji wan xilas bikim.15Çimkî eger redbûna wan bûbe lihevhatina dinyayê ya bi Xwedê re, hingê qebûlbûna wan ne jiyana ji nav miriyan be, wê çi be?16Eger hevîrê pêşî pîroz be, tevahiya hevîr pîroz e. Eger ra* pîroz be, çiqil jî pîroz in.[f] 17Lê eger hin çiqil hatin birrîn û tu yê ku dara zeytûnê ya bejik î û bi wan ve hatiyî tamandin û bûyî hevparê ra û qelewiya dara zeytûnê,18li hember wan çiqilan pesnê xwe nede. Lê eger tu pesnê xwe didî, bîne bîra xwe ku ne tu ra hildigirî, lê belê ra te hildigire.19Belkî jî tu bêjî: «Çiqilên darê hatin birrîn, da ku ez bêm tamandin.»20Erê, rast e. Ew ji ber bêbaweriya xwe hatin birrîn, lê belê tu bi baweriyê disekinî. Îcar pozbilind nebe, lê bitirse.21Çimkî eger Xwedê, çiqilên darê yên xweheyî* nedirixandin*, te jî nadirixîne.22Îcar bala xwe bide qencî û hişkiya Xwedê. Ew li hember ên ketî hişk e; lê ji te re qenc e – eger tu di qenciya wî de bimînî. An na tu jî, tê bêyî birrîn.23Û eger Îsraêlî jî di bêbaweriyê de nemînin, wê bên tamandin; çimkî Xwedê dikare wan careke din bitamîne.24Çimkî eger tu ji dareke zeytûnê ya ku di xweheyiya xwe de bejik e, hatiyî birrîn û bervajiyê xweheyiyê bi dara zeytûna qenc ve hatiyî tamandin, ew ên ku çiqilên xweheyî ne, wê hê çiqas zêdetir bi dara xwe ya zeytûnê ve bên tamandin!Hemû Gelê Îsraêlê Wê Xilas Bibe 25Birano, ez naxwazim ku hûn ji vê sirê bêhay bin, da ku hûn xwe zana nebînin. Sir ev e ku dilê pareke gelê Îsraêlê hişk bû, heta ku hejmara miletên ku wê xilas bibin temam bibe.26Û bi vî awayî tevahiya Îsraêlê wê xilas bibe, wek ku hatiye nivîsîn:«Rizgarkar wê ji Siyonê* bê,Ewê nepakiyê ji Aqûb* dûr bixe.27Çaxê ku ez gunehên wan rakim,Peymana* min a bi wan re ev e.»[g] 28Ji aliyê Mizgîniyê ve ew ji bo feyda we dijmin in, lê ji aliyê bijartinê ve ew ji bo xatirê bav û kalan hezkirî ne.29Çimkî diyariyên Xwedê û gazîkirina wî bi şûn ve nayên standin.30Çawa ku demekê we bi ya Xwedê nekir û niha bi neguhdariya wan hûn gihîştin rehmê;31bi vî awayî niha ev bûn neguhdar, da ku bi wê rehma ku li we bûye, ew jî bigihîjin rehmê.32Çimkî Xwedê hemû kirin girtiyên neguhdariyê, da ku li hemûyan rehmê bike.33Ey kûrahiya dewlemendî, şehrezayî û zanîna Xwedê! Ma kî dikare dîwankirina* wî fêm bike! Ma kî dikare riyên wî salix bide![h] 34«Ma kê bi fikra Xudan zaniye?An kî jê re bû şîretkar?»[i] 35«Ma kê pêşî tiştek daye wî,Ku bi şûn ve bistîne?»[j] 36Çimkî her tişt ji wî ye, bi wî ye û ji bo wî ye. Bila rûmet her û her ji wî re be. Amîn.[k] 
a.  11:1 Filîpî 3:5
b.  11:3 Ji: Padîşah I, 19:10, 14
c.  11:4 Ji: Padîşah I, 19:18
d.  11:8 Ji: Dubarekirina Şerîetê 29:4; Îşaya 29:10
e.  11:9-10 Ji: Zebûr 69:22-23
f.  11:16 Hejmartin 15:17-21
g.  11:26-27 Ji: Îşaya 59:20-21; 27:9
h.  11:33 Îşaya 55:8-9
i.  11:34 Ji: Îşaya 40:13; Yêremya 23:18
j.  11:35 Ji: Eyûb 41:11
k.  11:36 Korîntî I, 8:6

Romayî Beşê 10 Romayî Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 12 Jiyana Nû ya bi Mesîh 1Ji bo vê yekê birano, ez ji ber rehma Xwedê ji we hêvî dikim ku hûn bedena xwe wek goriyeke zindî, pîroz û ji bo Xwedê meqbûl pêşkêş bikin. Perizîna* we ya ruhanî ev e.2Hûn li gor vê dinyayê nekin, lê belê bi nûbûna hişê xwe werin guhertin, da ku hûn fêm bikin daxwaza Xwedê – tiştên qenc, meqbûl û bêkêmahî – çi ye.3Ez bi wê kerema ku ji min re hatiye dayîn ji her yekî ji we re dibêjim: Bila tu kes ji ya ku pêwist e zêdetir li ser xwe nefikire, lê bila li gor pîvana baweriya ku Xwedê li her kesî leva* kiriye, bi sergiranî bifikire.4Çimkî wek ku di bedena me de gelek endam hene û karê hemû endaman cihê ye,5wusa jî em ên ku gelek in, em bi Mesîh yek beden in û em hemû endamên hev in.6Û li gor kerema ku ji me re hatiye dayîn, diyariyên me yên cihê hene. Eger diyariya yekî pêxemberîtî ye, bila li gor pîvana baweriyê bike.7Eger xizmet e, bila xizmetê bike; eger mamoste ye, bila hîn bike.8Eger şîretkar e, bila şîretkariyê bike. Yê ku dide, bila bi merdî bide. Yê ku serweriyê dike, bila bi xîretkêşî bike. Yê ku dilovaniyê dike, bila bi rûgeşî bike.[a] Hezkirin 9Bila hezkirin bê durûtî be. Ji ya xerab nefret bikin, xwe li ya qenc bigirin.10Di biraheziyê de, bi dilovanî ji hevdû hez bikin. Di hurmetgirtinê de ji xwe bêtir hurmeta hevdû bigirin.11Di xîretkêşiyê de sist nebin, di ruh de kelegerm bin, ji Xudan re xizmetê bikin.12Di hêviyê de şa bin, di tengahiyê de sebir bikin, di duayê de bi xîret bin.13Ji hewcedariyên pîrozan re alîkar bin, xwe bidin mêvanperweriyê.14Yên ku tengahiyê didin we, ji wan re qenciyê bixwazin; qencîxwaz bin û nifiran li wan nekin.[b] 15Bi yên ku şa dibin re, şa bin, bi yên ku digirîn re bigirîn.16Li hember hev hemfikir bin. Ne pozbilind bin, lê bi yên ku kêm tên dîtin re, hevaltiyê bikin; xwe zana nebînin.[c] 17Di şûna xerabiyê de li tu kesî xerabiyê nekin; lê li ber hemû mirovan hay ji kirina tiştên qenc hebin.18Eger bibe, heta ku ji destê we bê, bi hemû mirovan re di aştiyê de bin.19Hezkirîno, heyfa xwe nestînin, lê rê bidin xezeba Xwedê. Çimkî hatiye nivîsîn: «Heyfhilanîn ya min e. Xudan dibêje: ‹Ezê bergîdana* wê bidim.›»[d] 20Lê belê: «Eger dijminê te birçî ye, xwarinê bidê; tî ye, avê bidê. Çimkî bi kirina vê yekê, tê pelên êgir bi serê wî de kom bikî.»[e] 21Bila xerabî te bindest neke; lê belê tu bi qenciyê xerabiyê bindest bike.
a.  12:4-8 Korîntî I, 12:4-12
b.  12:14 Metta 5:44
c.  12:16 Gotinên Silêman 3:7
d.  12:19 Ji: Dubarekirina Şerîetê 32:35
e.  12:20 Ji: Gotinên Silêman 25:21-22

Romayî Beşê 11 Romayî Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 13 Serî li ber Desthilatiyê Danîn 1Bila her kes bi ya hukûmeta li ser xwe bike; çimkî hukûmeta ku ne ji aliyê Xwedê ve ye tune û yên heyî ji aliyê Xwedê ve hatine danîn.2Ji ber vê yekê, yê ku li hember desthilatiyê derkeve, ew li ber sazûmana Xwedê radibe û yên ku li ber radibin, wê dîwankirina xwe bînin.3Çimkî hukumdar ne ji bo karê qenc, lê belê ji bo karê xerab tirsdar in. Ma tu dixwazî ku ji hukûmetê netirsî? Tu ya qenc bike, tê ji aliyê wê ve bêyî pesindan.4Çimkî ew ji bo qenciya te xizmetkarê Xwedê ye. Lê eger tu ya xerab bikî, bitirse; ji ber ku ew badîhewa şûr hilnagire. Ew xizmetkarê Xwedê ye, da ku xezebê li yê ku xerabiyê dike bibarîne û wan ceza bike.5Loma ne tenê ji ber xezebê, lê belê ji ber wijdanê jî divê serî bê danîn.6Ji ber vê yekê hûn bacê jî didin, çimkî ew xizmetkarên Xwedê ne û karê wan ev e.[a] 7Heqê her kesî bidinê: Yê ku heqê wî yê bacê heye, bacê bidinê yê ku heqê wî yê gumrikê heye, gumrikê; yê ku heqê wî yê tirsê heye, tirsê û yê ku heqê wî yê siyanetê* heye, siyaneta wî bigirin.8Ji hevhezkirinê pê ve ji bo tu tiştî nebin deyndarê tu kesî. Çimkî yê ku ji yê din hez dike, Şerîet pêk aniye.9Ew emrê ku dibêje: «Zînayê neke», «Nekuje», «Nedize», «Çavê xwe neavêjê tiştekî»[b]  û eger emrekî din hebe, hemû dikevin nav vê gotinê: «Wek ku tu ji xwe hez dikî, ji cîranê xwe hez bike.»[c] 10Hezkirin xerabiyê li cîran nake; loma hezkirin pêkanîna Şerîetê ye.11Vê yekê bikin, çimkî hûn dizanin ku çi wext e; êdî saet hat ku hûn ji xewê hişyar bibin, ji ber ku niha xilasiya me, ji dema ku me bawerî anî nêzîktir e.12Şev pêşve çûye, roj nêzîk bûye. Îcar rabin, em karên tariyê ji ser xwe bavêjin û xwe bi çekên ronahiyê rapêçin.13Wek ku bi roj e, em bi awayekî serfiraz rêve herin; ne bi kêfkirina bi harîtî û serxweşî, ne bi fuhûşî û şehwetê, ne bi pevçûn û ne jî bi çavnebariyê.14Lê belê xwe bi Xudan Îsa Mesîh rapêçin û ji bo xwestekên nefsê tu tiştî peyda nekin.
a.  13:6 Metta 22:21
b.  13:9 Ji: Derketin 20:13-15, 17; Dubarekirina Şerîetê 5:17-19, 21
c.  13:9 Ji: Qanûna Kahîntiyê 19:18

Romayî Beşê 12 Romayî Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 14 Hevdû Dadbar Nekin 1Yê ku di baweriyê de qels e qebûl bikin, lê li ser fikrên xumalî bi wî re devjeniyê nekin.2Baweriya yekî rê dide ku her tiştî bixwe, lê yê ku baweriya wî qels e, bi tenê pincarê dixwe.3Bila yê ku dixwe, wî yê ku naxwe kêm nebîne û yê ku naxwe bila wî yê ku dixwe dadbar* neke; çimkî Xwedê ew qebûl kiriye.4Tu kî yî ku tu xizmetkarê yekî din dadbar dikî? Ew dikeve an disekine, mîrzayê wî dizane; lê ewê bisekine, çimkî Xudan dikare wî bisekinîne.5Yek, rojekê di ser roja din re digire, yê din hemû rojan wekhev dibîne. Bila her yek ji dîtina xwe piştrast be.6Yê ku rojekê di ser rojeke din re digire, ji bo Xudan digire û yê ku dixwe jî ji bo Xudan dixwe, çimkî ji Xwedê re şikir dike. Û yê ku naxwe jî ji bo Xudan naxwe û ji Xwedê re şikir dike.7Ji me tu kes ji bo xwe najî û tu kes ji bo xwe namire.8Eger em bijîn, em ji bo Xudan dijîn; eger em bimirin, em ji bo Xudan dimirin. Îcar em bijîn jî, em bimirin jî, em ên Xudan in.9Ji ber ku Mesîh ji bo vê yekê mir û vejiya, da ku ew hem bibe Xudanê miriyan û hem jî yê zindiyan.10Îcar tu çima birayê xwe dadbar dikî? An tu çima birayê xwe kêm dibînî? Em hemû, emê li ber kursiyê Xwedê yê dîwanê rawestin.[a] 11Çimkî hatiye nivîsîn:«Xudan dibêje: Bi heyîna min, her çok wê li ber min bitewe Û her ziman wê eşkere bike û bêje: ‹Tu Xwedê yî.›»[b] 12Îcar her yek ji me wê li ser xwe hesab bide Xwedê.Kesî Neterpilînin 13Loma êdî em hevdû dadbar nekin. Lê hê zêdetir, biryarê bidin ku hûn astengekê daneynin pêşiya birayekî ku biterpile* an ji rê derkeve.14Ez dizanim û di baweriya Xudan Îsa de piştrast im ku tu tişt ji ber xwe ne murdar* e. Lê çaxê ku yek tiştekî murdar bihesibîne, ew ji bo wî murdar e.15Îcar, eger ji ber tiştê ku tu dixwî, birayê te xemgîn dibe, êdî tu li gor hezkirinê rêve naçî. Wî yê ku Mesîh ji bo wî miriye, bi xwarina xwe helak neke.16Îcar bila li ser vê yeka ku hûn qenc dibînin, bi xerabî neyê peyivîn.17Çimkî Padîşahiya* Xwedê ne xwarin û vexwarin e, lê belê rastdarî, aştî û şahiya bi Ruhê Pîroz e.18Yê ku bi vê yekê ji Mesîh re xizmetê dike, li Xwedê xweş tê û ji aliyê mirovan ve tê erêkirin.19Madem ku wusa ye, em bikevin pey tiştên ku ji bo aştiyê û avakirina hevdû ne.20Ji bo xwarinê karê Xwedê xera neke. Erê, her tişt helal e, lê belê yê ku bi tiştên ku dixwe dibe sedemê terpilîna hinekên din, ew xerabiyê dike.21Ya qenc ew e ku tu goşt nexwî, şerabê venexwî û tu tiştê ku birayê te pê diterpile nekî.22Bîr û baweriya te, bila li ber Xwedê ji bo te be. Xwezî bi wî yê ku di tiştê ku erê dike de, xwe bi xwe dadbar nake.23Lê yê ku dudilî ye û dixwe, sûcdar tê derxistin, çimkî ne ji baweriyê ye. Her tiştê ku ne ji baweriyê ye, guneh e.
a.  14:10 Korîntî II, 5:10
b.  14:11 Ji: Îşaya 49:18; 45:23

Romayî Beşê 13 Romayî Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 15 Ne Xwe bi Xwe, lê Yên Din Razî Bikin 1Em ên ku xurt in, em deyndar in ku em qelsiyên wan ên ku di baweriyê de lewaz in, hilgirin û li dilxweşkirina xwe negerin.2Bila her yek ji me ji bo qenciya cîranê xwe dilê wî xweş bike, da ku ew bê avakirin.3Çimkî Mesîh jî ne dilê xwe bi xwe xweş kir, lê belê çawa ku hatiye nivîsîn: «Bêsiyanetkirina wan ên ku te bêsiyanet dikin, hat ser min.»[a] 4Îcar ji berê ve her çi hatibe nivîsîn, ji bo perwerdebûna me hatiye nivîsîn, da ku bi sebir û bi handana* Nivîsarên Pîroz hêviya me hebe.5Û bila Xwedayê sebir û handanê, bike ku hûn li gor Mesîh Îsa hemfikir bin,6da ku hûn hemû bi yek dil û bi yek devî, pesnê Xwedê, Bavê Xudanê me Îsa Mesîh bidin.Mizgîniya ji bo Cihû û Miletan Yek e 7Ji ber vê yekê ji bo rûmeta Xwedê çawa ku Mesîh hûn qebûl kirin, hevdû qebûl bikin.8Ez ji we re dibêjim ku Mesîh di ber rastiya Xwedê de, ji Cihûyan re bû xizmetkar, da ku sozên ji bav û kalan re rast derîne9û milet ji bo rehma wî pesnê Xwedê bidin. Çawa ku hatiye nivîsîn: «Ji ber vê yekê ezê di nav miletan de ji te re şikir bikim, ji navê te re lavijeyan* bêjim.»[b] 10Û ew dîsa dibêje: «Ey miletno, bi gelê wî re şa bibin.»[c] 11Û careke din:«Ey hemû miletno, pesnê Xudan bidinÛ bila hemû gel wî bilind bikin.»[d] 12Îşaya pêxember jî dibêje:«Rayê* Yêşa* wê derkeve, ewê rabe,Da ku serokatiyê li ser miletan bikeÛ milet wê hêviya xwe bi wî ve girê bidin.»[e] 13Îcar bila Xwedayê hêviyê, di baweriyê de dilê we bi hemû şahî û aştiyê tije bike, da ku bi hêza Ruhê Pîroz hêviya we zêde bibe.Xizmeta ji bo Mesîh 14Birayên min, ez bi xwe ji we piştrast im ku hûn bi xwe jî bi qenciyê tije ne, bi her zanînê rapêçandî ne û hûn dikarin şîretan li hevdû bikin.15Dîsa jî bi wê kerema ku ji aliyê Xwedê ve ji min re hatiye dayîn, min bi dilawêrî li ser çend tiştan ji we re nivîsiye, da ku ez wan careke din bînim bîra we.16Ev kerem ji min re hat dayîn, da ku ez ji bo miletan xizmetkarê Mesîh Îsa bim, yanî ez ji bo Mizgîniya Xwedê karê kahîntiyê dikim, da ku milet bibin pêşkêşeke bi Ruhê Pîroz pîrozbûyî û meqbûl.17Loma ez bi saya Mesîh Îsa ji bo xizmeta xwe ya ji Xwedê re serbilind im.18Ji bilî wan tiştên ku Mesîh bi destên min kirin, da ku milet bi ya wî bikin, ez newêrim li ser tiştekî din bipeyivim. Wî ev bi gotin û kirinê,19bi hêza nîşan û karên mezin, bi hêza Ruhê* Xwedê kiriye. Wusa ku, ji Orşelîmê* bigire heta bi Îlîryayê ez geriyam û min Mizgîniya Mesîh bi tevahî da bihîstin.20Armanca min ev e ku ez li dera ku navê Mesîh hê lê nehatiye bihîstin Mizgîniyê belav bikim; ne ku ez li ser bingeha ku hinekên din danîne ava bikim.21Lê çawa ku hatiye nivîsîn:«Yên ku li ser wî ji wan re nehatiye gotin, wê bibînin,Û yên ku li ser wî nebihîstine, wê fêm bikin.»[f] Fikra Çûyîna Romayê 22Ji ber vê yekê gelek caran asteng ji hatina min a ba we re derketin.23Lê niha ji ber ku êdî li van deran cihê ku ez bixebitim nema û ji gelek salan ve ez dixwazim bêm ba we,24çaxê ku ez herim Spanyayê, ez dixwazim bêm ba we. Hêviya min ew e ku çaxê ez di wir re derbas bibim, ez we bibînim, pêşî piçekê ji dîtina we têr bibim û paşê ji aliyê we ve bêm bi rê kirin.25Lê niha ez diçim Orşelîmê, da ku ez ji pîrozên li wir re xizmetê bikim.26Çimkî ji dilê bawermendên Mekedonya û Axayayê* hat ku ji bo belengazên nav pîrozên Orşelîmê alîkariyekê bikin.27Erê, ev li wan xweş hat û bi rastî jî ew deyndarên wan in. Madem milet bûn hevparên tiştên ruhanî yên Cihûyan, ew deyndar in ku bi tiştên cismanî jî ji wan re xizmetê bikin.28Îcar piştî ku min ev anî serî û ev diyariya ku hatiye civandin gihand destê wan, ezê bêm ba we û ji nav we herim Spanyayê.29Û ez dizanim ku gava ez bêm ba we, ezê bi tijetiya bereketa Mesîh bêm.30Birano, ez bi Xudanê me Îsa Mesîh û bi hezkirina Ruh ji we hêvî dikim ku hûn bi min re, li ber Xwedê bi xîret ji bo min dua bikin.31Wusa ku ez ji wan ên ku li Cihûstanê* bawer nakin rizgar bibim û xizmeta min a li Orşelîmê ji pîrozan re meqbûl be,32û ez bi daxwaza Xwedê bi şahî bêm ba we û bi we re bîhna xwe vedim.33Xwedayê aştiyê bi we hemûyan re be. Amîn.
a.  15:3 Ji: Zebûr 69:9
b.  15:9 Ji: Zebûr 18:49; Samûêl II, 22:50
c.  15:10 Ji: Dubarekirina Şerîetê 32:43
d.  15:11 Ji: Zebûr 117:1
e.  15:12 Ji: Îşaya 11:10
f.  15:21 Ji: Îşaya 52:15

Romayî Beşê 14 Romayî Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Romayî » Beşê 16 Silav 1Ez xwişka me Fîbiyê ji we re tewsiye dikim. Ew bi xwe alîkara civîna* bawermendan a li Kenxêryayê ye.2Wê bi navê Xudan, bi awayekî ku li pîrozan tê, qebûl bikin û çi hewcedariya wê bikeve ba we, alîkariya wê bikin. Çimkî ew jî ji gelekan re û ji min re jî bû alîkar.3Silavan li Priskîla* û Akîlas bikin, ku bi saya Mesîh Îsa hevalkarên min in.4Wan di ber min de stûyê xwe danîn. Ne bi tenê ez, lê belê hemû civînên bawermendan ên di nav miletan de jî ji wan re spasdar in.5Silavan li civîna ku li mala wan dicive jî bikin. Silavan li hevalê min ê hezkirî Apênetos bikin. Ew ji wan ên ku li herêma Asyayê* bawerî bi Mesîh anîne, yê pêşî ye.[a] 6Silavan li Meryema ku ji bo we gelek xebitiye bikin.7Silavan li Andronîkos û li Yûnya bikin, ku di nav Şandiyan de giranbiha ne, mirovên min û bi min re girtî ne û hê beriya min bawerî bi Mesîh anîne.8Silavan li Ampliyatos bikin ê ku bi saya Xudan hezkiriyê min e.9Silavan li hevalkarê me yê bi Mesîh Urbanos û li hezkiriyê min Staxîs bikin.10Silavan li Apêlîs ê ku bi Mesîh hatiye erêkirin, bikin. Silavan li maliyên Arîstopolos bikin.11Silavan li mirovê min Hêrodiyon bikin. Silavan li maliyên Narkîs bikin ên ku di baweriya Xudan de ne.12Silavan li Trîfênayê û li Trîfosayê bikin, yên ku di xizmeta Xudan de dixebitin. Silavan li Persîsa delal a ku di xizmeta Xudan de gelek ked daye bikin.13Silavan li bijartiyê Xudan Rûfos û diya wî ya ku ji min re jî dêyîtî kiriye, bikin.14Silavan li Asînkrîtos, Flêgon, Hermîs, Patrobas, Hermas û li birayên ku bi wan re ne bikin.15Silavan li Fîlologos, Yûliya, Nêrews û xwişka wî, li Olîmpas û hemû pîrozên ku bi wan re ne bikin.16Bi ramûsana pîroz silavan li hevdû bikin. Hemû civînên bawermendan ên Mesîh silavan li we dikin.Şîretên Dawî û Xatir 17Îcar, birano, ez ji we hêvî dikim ku haya we ji wan mirovan hebe yên ku li hember wê hîndariya ku hûn hîn bûne, dubendiyê çêdikin û xelkê diterpilînin*. Ji wan dûr bin.18Çimkî yên weha ne ji Xudanê me Mesîh re, lê belê ji zikê xwe re xizmetê dikin. Bi gotinên xweş û xemilandî dilê mirovên saf dixapînin.19Guhdana we gihîşt guhê hemûyan. Loma ez ji bo we şa dibim. Lê ez dixwazim ku hûn ji bo kirinên qenc jîr û ji bo yên xerab saf bin.20Xwedayê aştiyê wê di demeke kurt de Îblîs di bin lingên we de biperçiqîne. Kerema Xudanê me Îsa li ser we be.21Hevalkarê min Tîmotêyos* û mirovên min Lûkyos, Yason û Sosîpatros silavan li we dikin.22Ez Tertiyos, yê ku ev name nivîsiye, bi navê Xudan silavan li we dikim.23-24 Gayosê ku mêvandarê min û tevahiya civînê ye silavan li we dike. Xiznedarê bajêr Erastos* û birayê me Kuwartos silavan li we dikin.[b] Dua û Şikir 25Îcar bila rûmet ji wî Xwedayî re be yê ku dikare li gor Mizgîniya min û danezana Îsa Mesîh we qayîm bike; ew sira ku ji demên berê ve hatibû veşartin26niha eşkere bûye û bi nivîsarên pêxemberan li gor emrê Xwedayê herheyî hatiye dazanîn da ku hemû milet bi ya baweriyê bikin.27Bila bi saya Îsa Mesîh her û her rûmet ji Xwedê re be, ew Xwedayê ku bi tenê zana ye. Amîn 
a.  16:5 Peyv bi peyv: «Ew li Asyayê ji bo Mesîh berê* pêşî ye.»
b.  16:23 Di hin destnivîsaran de ev jî heye: «Kerema Xudanê me Îsa Mesîh li ser we hemûyan be. Amîn.»

Romayî Beşê 15 Korîntî I. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 1 Silav 1Ji Pawlosê* ku bi daxwaza Xwedê hatiye gazîkirin ku bibe Şandiyê Mesîh Îsa û ji birayê me Sostênîs,2ji civîna* bawermendan a Xwedê ya li Korîntê, ji yên ku bi Mesîh Îsa hatine pîrozkirin û ji bo pîrozbûnê hatine gazîkirin û ji hemûyên ku li her derê gazî navê Îsa Mesîhê ku Xudanê* me û yê wan e dikin re:3Ji Bavê me Xwedê û ji Xudan Îsa Mesîh, kerem û aştî* li ser we be.4Ji bo kerema Xwedê ya ku bi Mesîh Îsa ji we re hatiye dayîn, ez hergav ji bo we ji Xwedayê xwe re spas dikim.5-6 Çimkî ka çawa şahidiya Mesîh di nav we de qayîm bûye, hûn bi wî di her tiştî de, di peyivîn û di zanînê de dewlemend bûne.7Wusa ku di tu diyariya ruhanî de kêmahiya we tune û hûn li hêviya xuyabûna Xudanê me Îsa Mesîh disekinin.8Ew jî wê we heta dawiyê qayîm bike, da ku hûn di Roja Xudanê me Îsa Mesîh de bêqusûr bin.9Xwedê dilsoz e: ji aliyê wî ve hûn hatine gazîkirin, da ku hevpariya we bi Kurê wî, Xudanê me Îsa Mesîh re hebe.Dubendiya di Civîna Bawermendan de 10De îcar xwişk û birano, ez bi navê Xudanê me Îsa Mesîh hêvî ji we dikim, hûn hemû eynî tiştî bifikirin, bila di nav we de dubendî tune be; lê li ser eynî fikrê û eynî dîtinê bibin yek.11Çimkî xwişk û birano, ji aliyê mirovên Xiloyê ve ji min re hat gotin ku di nav we de pevçûn heye.12Yanî ez li ser vê dibêjim: Her yek ji we dibêje: «Ez yê Pawlos im» an: «Ez yê Apolos im» an: «Ez yê Kîfas* im» an jî: «Ez yê Mesîh im.»[a] 13Ma Mesîh hatiye parve kirin? Ma Pawlos ji bo we hat xaçkirin? An ku hûn bi navê Pawlos imad* bûn?14Ez ji Xwedê re şikir dikim ku min ji Krîspos û Gayos pê ve tu kes ji we imad nekiriye;15wusa ku tu kes nebêje ku hûn bi navê min imad bûne.16– Belê min maliyên Stefanas jî imad kirin, ji vê zêdetir ez nizanim ku min kesek din imad kiriye an na. –17Çimkî Mesîh ez neşandim ku ez imad bikim, lê belê ez şandim ku ez Mizgîniyê* bidim. Min ev yek bi şehrezayiya gotinan nekir, da ku xaça Mesîh hêza xwe winda neke.Mesîhê ku Hêz û Şehrezayiya Xwedê Ye 18Erê, peyva* li ser xaçê ji bo yên ku helak dibin bêaqilî ye, lê ji bo me yên ku rizgar dibin hêza Xwedê ye.19Çimkî hatiye nivîsîn:«Ezê zanebûna zaneyan tune bikim,Ezê fêmdariya fêmdaran betal bikim.»[b] 20Ma yê zana li ku derê ye? Yê Şerîetzan* li ku derê ye? Devjenîkerê şehreza yê vê dinyayê li ku derê ye? Ma Xwedê şehrezayiya dinyayê venegerand bêaqiliyê?21Madem ku dinyayê li gor şehrezayiya Xwedê, bi şehrezayiya xwe Xwedê nas nekir, li Xwedê xweş hat ku yên baweriyê* tînin bi bêaqiliya Mizgîniyê rizgar bike.22Cihû nîşanan dixwazin û Yewnanî li şehrezayiyê digerin,23lê em, Mesîhê ku hatiye xaçkirin didin bihîstin. Ew ji bo Cihûyan terpilînek* û ji bo miletan bêaqilî ye;24lê ji bo yên ku hatine gazîkirin, hem ji bo Cihû û hem jî ji bo Yewnaniyan, ev Mesîh hêza Xwedê û şehrezayiya Xwedê ye.25Çimkî bêaqiliya xwedayî di ser şehrezayiya mirovan re û bêhêziya Xwedê jî di ser hêza mirovan re ye.26Îcar birano, li gazîkirina xwe binêrin: Di nav we de li gor fikrên mirovan gelekên şehreza, gelekên hêzdar, gelekên esilzade ne hatine gazî kirin.27Lê belê Xwedê, ji bo ku şehrezayan bide şermkirin, tiştên dinyayê yên bêaqil bijartin; û Xwedê, ji bo ku yên hêzdar bide şermkirin, tiştên dinyayê yên qels bijartin.28Xwedê, ji bo ku tiştên ku hene betal bike, tiştên dinyayê yên bê rûmet û kêm tên dîtin, tiştên ku tunin jî, bijartin.29Wusa ku tu kes li ber Xwedê pesnê xwe nede.30Bi saya Xwedê hûn bi Mesîh Îsa re ne, yê ku ji aliyê Xwedê ve ji bo me bû şehrezayî, rastdarî, pîrozî û rizgarî.31Ji bo vê yekê çawa ku hatiye nivîsîn: «Yê ku pesnê xwe dide, bila bi Xudan pesnê xwe bide.»[c] 
a.  1:12 Kîfas: navê din ê «Petrûs» e, binêre: Yûhenna 1:42.
b.  1:19 Ji: Îşaya 29:14
c.  1:31 Ji: Yêremya 9:24

Romayî Beşê 16 Korîntî I. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 2 Mesîhê ku Hatiye Xaçkirin 1Birano, çaxê ku ez hatim ba we ku ez sira Xwedê ji we re diyar bikim, ez ne bi peyvên xemilandî an şehrezayî hatim.2Çimkî gava ku ez di nav we de bûm, min biryar da ku ez ji Îsa Mesîhê ku hatî xaçkirin pê ve tiştekî din nezanibim.3Ez bi qelsî û bi tirs hatim ba we; ez gelek jî dilerizîm.4Peyv û danezana min, ne bi qanîkirina peyvên şehrezayiyê, lê bi berçavanîna hêza Ruh bû,5da ku baweriya* we ne li ser şehrezayiya mirovan be, lê li ser hêza Xwedê be.Şehrezayiya Rastîn 6Erê, em di nav yên gihîştî de şehrezayiyê dibêjin. Lê ev şehrezayî ne ya vê dinyayê ye û ne jî ya serokên wê ne, yên ku wê ji holê bên rakirin.7Lê belê em şehrezayiya Xwedê ya bi sir û veşartî dipeyivin, a ku Xwedê ji beriya dem û zemanan ve ji bo rûmeta me kifş kiriye.8Tu kesî ji serokên vê dinyayê bi vê nezanî. Eger bizanibûna, wê Xudanê rûmetê xaç nekirana.9Lê belê çawa ku hatiye nivîsîn:«Tiştên ku çavan nedîtine û guhan nebihîstine[a] Û di fikra mirov re derbas nebûne,Xwedê ew ji bo wan ên ku ji wî hez dikin, amade kirine.»10Lê Xwedê ew bi Ruh ji me re kifş kirin. Çimkî Ruh li her tiştî, li tiştên Xwedê yên kûr jî dikole.11Ma tiştên mirov, ji ruhê mirov ê ku di hundirê mirov de ye pê ve, kî dizane? Wusa jî ji Ruhê* Xwedê pê ve, tu kes bi tiştên Xwedê nizane.12Îcar me ne ruhê dinyayê, lê belê Ruhê ku ji Xwedê tê stand, da ku em wan tiştên ku Xwedê ji me re kirine diyarî, bizanin.13Em van, ne bi peyvên ku bi şehrezayiya mirovî hatine hînkirin, lê belê bi peyvên ku Ruh hîn kirine dibêjin. Em tiştên ruhanî ji mirovên ruhanî re eşkere dikin.14Lê mirovê nefsanî tiştên Ruhê Xwedê qebûl nake, ev jê re bêaqilî ne. Nikare wan bizane jî, ji ber ku ev tişt bi riyên ruhanî tên fêmkirin.15Yê ruhanî dikare her tiştî fêm bike, lê ew ji aliyê tu kesî ve nayê fêm kirin.16«Ma kê bi fikra Xudan zaniyeKu hînî wî bike?»[b] Lê fikra Mesîh bi me re ye.
a.  2:9 Ji: Îşaya 64:4
b.  2:16 Ji: Îşaya 40:13

Korîntî I. Beşê 1 Korîntî I. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 3 Yekîtiya Civînê 1Îcar birano, min nikaribû wek ku bi mirovên ruhanî re tê peyivîn, bi we re bipeyivim. Lê belê ez bi we re wek mirovên bedenî û zarokên di baweriya* Mesîh de, peyivîm.2Min ne xwarin, lê belê min şîr da we. Çimkî we hê nikaribû ku hûn ragirin* û niha jî hûn nikarin.3Çimkî hê jî hûn bedenî ne. Madem ku di nav we de çavnebarî û devjenî heye, ma hûn ne bedenî ne? Ma hûn wek mirovên din najîn?4Gava ku yek bêje «Ez yê Pawlos im» û yê din bêje: «Ez yê Apolos im», ma hingê hûn ne mirov in?5Îcar Apolos kî ye, Pawlos kî ye? Li gor ku Xudan daye her yekî ji wan, ew xizmetkar in û we bi rêberiya wan bawerî aniye.6Min çand, Apolos av da; lê belê Xwedê mezin kir.[a] 7Îcar ne yê ku çandiye û ne jî yê ku av daye tiştek e; lê belê Xwedê, yê ku mezin dike, girîng e.8Yê ku çandiye û yê ku av daye yek in; her yek ji wan wê li gor keda xwe bergîdan bistîne.9Çimkî em hevparên Xwedê yên xebatê ne, hûn zeviya Xwedê, avahiya Xwedê ne.10Li gor kerema Xwedê ya ku ji min re hat dayîn, min wek qesirbendekî şehreza bingeh danî, yekî din jî li ser ava dike. Bila her kes bala xwe bidiyê ku çawa li ser ava dike.11Çimkî tu kes ji bingeha ku hatiye danîn, yanî ji Îsa Mesîh pê ve, nikare bingeheke din deyne.12Eger yek li ser vê bingeha zêr, zîv, kevirên hêja, dep, giya, qirş ava bike,13karê her kesî wê eşkere bibe. Çimkî ew Roj wê wî nîşan bide, çimkî kar wê bi êgir xuya bibe û agir bi xwe wê karê her kesî biceribîne ku çi cûre ye.14Eger karê ku mirovekî li ser wê bingehê ava kiriye bimîne, ewê xelat bistîne;15eger karê yekî bişewite, ewê zirarê bibîne. Lê ew bi xwe wê rizgar bibe, lê wek ku di agir re derbas bibe wê rizgar bibe.16Ma hûn nizanin ku hûn Perestgeha* Xwedê ne û Ruhê Xwedê di hundirê we de rûdine?[b] 17Eger kesek Perestgeha Xwedê xera bike, Xwedê jî wê wî xera bike. Çimkî Perestgeha Xwedê pîroz e û ew Perestgeh hûn in.18Bila tu kes xwe nexapîne. Eger di nav we de yek xwe li vê dinyayê şehreza hesab bike, bila bêaqil be, da ku şehreza bibe.19Çimkî şehrezayiya vê dinyayê li ba Xwedê bêaqilî ye. Wek ku hatiye nivîsîn: «Ew şehrezayan di hîleyên wan de digire»[c] .20Û dîsa hatiye nivîsîn: «Xudan dizane ku fikrên şehrezayan pûç in.»[d] 21Loma bila tu kes pesnê xwe bi mirovan nede. Çimkî her tişt yê we ye:22Dixwazî bila Pawlos be, Apolos be, Kîfas* be, dinya be, jiyan be, mirin be, dema niha be, dema ku bê be, hemû yên we ne;23û hûn yên Mesîh in, Mesîh jî yê Xwedê ye.
a.  3:6 Karên Şandiyan 18:4-11; 18:24-28
b.  3:16 Korîntî I, 6:19; Korîntî II, 6:16
c.  3:19 Ji: Eyûb 5:13
d.  3:20 Ji: Zebûr 94:11

Korîntî I. Beşê 2 Korîntî I. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 4 Xizmeta Şandiyan 1Bila mirov me xizmetkarên Mesîh û şahneyên* sirên Xwedê bihesibînin.2Ne ev tenê, li vir ya ku ji şahneyan tê xwestin ew e ku ew mirovên dilsoz bin.3Îcar ji aliyê we ve an jî ji aliyê dadgeheke* mirovî ve, dîwana* min bê kirin, ji bo min tiştekî pirr biçûk e. Ez bi xwe jî dîwana xwe nakim.4Wijdana min rihet e, lê belê ev min bêsûc dernaxe. Dadgerê* min Xudan e.5Ji ber vê yekê, heta ku Xudan bê, beriya wext, dîwana tiştekî nekin. Xudan wê tiştên di tariyê de veşartî ronahî bike û niyeta dilan eşkere bike. Hingê pesnê her kesî wê ji Xwedê be.6Birano, ji bo qenciya we, ji bo ku ji we re bibe mînak min ev hemû li ser xwe û li ser Apolos anîn; da ku hûn ji me vê yekê hîn bibin: «Dernekevin derveyî ya nivîsandî», da ku kes ji bo yekî li hember yê din xwe mezin neke.7Ma kî te ji yê din ferq dike? Ma çiyê te heye ku te ji Xwedê nestandiye? Madem te standiye, nexwe çima wek ku te nestandiye tu pesnê xwe didî?8Ji xwe hûn têr bûne, ji xwe hûn dewlemend bûne. Bêyî me we dest bi hukumdariyê kir. Xwezî we hukumdarî bikira, da ku me jî bi we re hukumdarî bikira.9Çimkî ez dibêjim qey Xwedê em Şandî* kirin ên herî kêm, wek ên ku ji bo kuştina li ber hemûyan, hatine pêşanîn. Çimkî em ji dinyayê re, ji milyaket û mirovan re bûn temaşe.10Em di ber Mesîh de bêaqil in, lê hûn bi saya Mesîh bi aqil in. Em bêhêz in, lê hûn bihêz in. Hûn xweyî rûmet, lê em bêrûmet in.11Heta vê saetê em tî û birçî ne û bêcil in; li me tê xistin û em bê cih û war in.12Em bi destên xwe dixebitin û keda xwe didin. Gava ku çêrî* me tê kirin, em duayên xêrê dikin; gava tengahî li me tê kirin, em sebir dikin.13Gava ku buxtan li me tê kirin, em bi nermî dipeyivin. Heta niha em bûn mîna ziblê dinyayê û avriya her tiştî.14Ez van tiştan, ne ji bo ku we bidim şermkirin, lê ji bo ku ez wek zarokên xwe yên delal şîretan li we bikim dinivîsim.15Çimkî di baweriya Mesîh de, eger deh hezar perwerdekarên we hebin jî, gelek bavên we tunin; bi Mizgîniyê di baweriya Mesîh Îsa de ez bûm bavê we.16Loma ez hêvî ji we dikim ku hûn bibin mîna min.[a] 17Ji ber vê yekê min Tîmotêyos* şand ba we. Ew bi saya Xudan zarokê min ê delal û dilsoz e. Ewê riyên min ên di baweriya Mesîh Îsa de bîne bîra we, yên ku ez li her derê, li her civîna* bawermendan hîn dikim.18Wek ku ezê neyêm ba we, hinek ji we poz bilind bûne.19Lê belê eger Xudan bixwaze, ezê di nêzîk de bêm ba we. Hingê ezê ne gotina wan ên ku poz bilind bûne, lê belê hêza wan bizanim.20Çimkî Padîşahiya* Xwedê ne bi gotinê ye, lê belê bi hêzê ye.21Hûn çi dixwazin? Ma ez bi dar bêm ba we, an ku bi hezkirin û ruhê nerm?
a.  4:16 Korîntî I, 11:1; Filîpî 3:17

Korîntî I. Beşê 3 Korîntî I. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 5 Cihê Bêedebiyê Tune 1Bi rastî tê gotin ku di nav we de zîna heye. Hem jî zînayek wusa ku di nav miletên xwedênenas de jî tune: Heta yekî, jina bavê xwe biriye.[a] 2Îcar şûna ku we şîn bigirta, da ku yê ev tişt kiriye ji nav we bihata rakirin, we ne girt, bi ser de jî hûn xwe dinepixînin!3Bi bedenê ez ne li ba we bim jî, bi ruh ez di nav we de me. Wek ku ez di nav we de bim, min bi navê Xudan Îsa ji xwe biryara dîwana wî yê ku weha kiriye, daye.4Gava ku hûn bicivin û ruhê min jî bi we re, tevî hêza Xudanê me Îsa,5ji bo helakkirina bedenê, vî mirovî bidin destê Îblîs da ku di Roja Xudan de ruhê wî rizgar bibe.6Ne qenc e ku hûn pesnê xwe didin. Ma hûn nizanin ku piçek hevîrtirşk tevahiya hevîr tirş dike?7Xwe ji hevîrtirşkê kevin pak bikin ku hûn bibin hevîrê nû, wek ku hûn bê hevîrtirşk in. Çimkî berxê me yê Cejna* Derbasbûnê Mesîh hatiye gorîkirin*.8Ji ber vê yekê em cejnê, ne bi hevîrtirşkê kevin, ne bi hevîrtirşkê kîn û xerabiyê, lê belê bi nanê şkeva yê dilpakî û rastiyê bikin.[b] 9Min di nameya xwe de ji we re nivîsî ku hûn bi zînakaran re nebin heval.10Ez qet li ser zînakar, çavbirçî, nijdevan û pûtperestên* vê dinyayê nabêjim. Eger wusa bûya, diviya ku hûn ji vê dinyayê derketana.11Lê niha ez ji we re dinivîsim, bi yekî ku bira tê gotin, lê zînakar, çavbirçî, pûtperest, çêrker, serxweş an nijdevan be, pê re têkiliyê nekin, heta bi yekî weha re xwarinê jî nexwin.12Ma çi karê min bi dîwankirina yên li derve heye? Ma nakeve ser we ku hûn dîwana yên hundir bikin?13Xwedê wê dîwana yên derve bike. «Mirovê xerab ji nav xwe derxin.»[c] 
a.  5:1 Dubarekirina Şerîetê 22:30
b.  5:7-8 Derketin 12; 13:7
c.  5:13 Ji: Dubarekirina Şerîetê 17:7

Korîntî I. Beşê 4 Korîntî I. Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 6 Dozên di nav Bawermendan de 1Dema di nav we de doza yekî bi yekî din re hebe, çawa diwêre ku ne li ber pîrozan, lê li ber neheqan dozê veke?2Ma hûn nizanin ku pîroz wê dîwana dinyayê bikin? Madem ku hûnê dîwana dinyayê bikin, ma hûn têrê nakin ku li ser dozên herî biçûk biryarê bidin?3Ma hûn nizanin ku emê dîwana milyaketan bikin? Îcar tiştên rojane li ku derê dimînin?4Îcar çaxê dozên tiştên vê dinyayê di nav we de hebin, ma hûn wan ên ku ji aliyê civînê ve kêm tên dîtin, ji bo dîwankirinê rûdinînin?5Ji bo ku hûn şerm bibin, ez van dibêjim. Ma di nav we de yekî şehreza peyda nabe, ku bikare di navbera birayan de dadgeriyê bike?6Lê bira li hember bira dozê vedike, hem jî li ber bêbaweran!7Ya rast ji xwe li hember hevdû dozvekirina we, ji bo we bi tevahî binketin e. Ma ne çêtir e ku neheqî li we bê kirin? Ma ne çêtir e ku malê we bê xwarin?8Lê belê hûn bi xwe neheqiyê dikin û malê kesên din dixwin. Hem jî hûn vê yekê bi birayên dikin.9Ma hûn nizanin ku yên neheq Padîşahiya Xwedê mîras nastînin? Neyên xapandin! Yên ku fuhûşê dikin, an pûtperest*, an zînakar, an qûnde, an qûngê,10an diz, an çavbirçî, an serxweş, an çêrker an jî nijdevan, Padîşahiya Xwedê mîras nastînin.11Û hin ji we weha bûn; lê belê bi navê Xudan Îsa Mesîh û bi Ruhê Xwedayê me hûn hatin şuştin, pîrozkirin û rastdarkirin.Bi Bedena Xwe Xwedê Bilind bikin 12«Ji bo min her tişt serbest e», lê belê her tişt ne bi kêr e. «Ji bo min her tişt serbest e», lê belê ez nabim bindestê tu tiştî.13Xwarin ji bo zik e, zik jî ji bo xwarinê ye. Lê belê Xwedê wê hem zik û hem jî xwarinê wêran bike. Beden ne ji bo fuhûşê ye, lê ji bo Xudan e. Xudan jî ji bo bedenê ye.14Xwedê hem Xudan rakir, hem jî wê bi hêza xwe me rake.15Ma hûn nizanin ku bedenên we endamên Mesîh in? Ma ez endamên Mesîh bistînim û bikim endamên fahîşeyê? Na, tu caran!16Ma hûn nizanin yê ku bi fahîşê ve bizeliqe, bi wê re dibe bedenek? Ji xwe hatiye gotin: «Herdu wê bibin bedenek.»[a] 17Lê yê ku bi Xudan ve bizeliqe, bi wî re dibe ruhek.18Ji fuhûşê birevin. Her gunehê ku mirov bike, li derveyî bedenê ye, lê yê ku fuhûşê dike, li hember bedena xwe guneh dike.19An ma hûn nizanin ku bedena we Perestgeha* Ruhê* Pîroz ê ku di hundirê we de ye, ku we ji Xwedê standiye? Hûn ne yên xwe bi xwe ne.[b] 20Çimkî hûn bi bihayekî hatin kirrîn; ji ber vê yekê Xwedê di bedena xwe de bilind bikin.
a.  6:16 Ji: Destpêkirin 2:24; Metta 19:5
b.  6:19 Korîntî I, 3:16; Korîntî II, 6:16

Korîntî I. Beşê 5 Korîntî I. Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 7 Pirsa Zewacê 1Îcar em bên ser tiştên ku we ji min re nivîsîne: «Ji bo mêr qenc e ku dest nede jinê.»2Lê ji ber fuhûşê, bila jina her mêrî bi xwe û mêrê her jinê bi xwe hebe.3Bila mêr heqê jina xwe, bi eynî awayî jin jî heqê mêrê xwe bide.4Li ser bedena jinê bi xwe ne desthilatiya wê, lê belê ya mêrê wê heye. Bi vî awayî li ser bedena mêr bi xwe jî ne desthilatiya wî, lê belê desthilatiya jina wî heye.5Hevdû mehrûm nekin; lê eger ji bo ku hûn xwe bidin duakirinê û bi dilê herdu aliyan be û ji bo demekê be, hingê çêdibe. Piştre dîsa herin ba hev, da ku Îblîs ji ber xwenegirtina we, we neceribîne.6Ez vê gotinê ne wek emir, lê wek destûrekê dibêjim.7Ez dixwazim ku hemû mirov wek min bi xwe bin. Lê belê hin bi vî awayî, hin bi wî awayî ne; diyariya her kesî bi xwe ji Xwedê heye.8Ez ji yên nezewicî û jinebiyan re dibêjim: Eger wek min bimînin ji bo wan qenc e.9Lê eger nikarin xwe bigirin, bila bizewicin. Çimkî ji dêla ku ew bişewitin, çêtir e ku bizewicin.10Ji yên zewicî re jî ez emir dikim, lê ne ez, Xudan emir dike: Bila jin dev ji mêrê xwe bernede.[a] 11Eger dev jê berde jî, bila bê mêr bimîne, an jî bila bi mêrê xwe re li hev bê. Bila mêr jî jina xwe bernede.12Lê ji yên din re ne Xudan, ez dibêjim: Eger jina birayekî ya ku baweriyê nayne hebe û jinik razî be ku bi mêrê xwe re bimîne, bila mêrê wê, wê bernede.13Û eger mêrê jinekê yê ku baweriyê nayne hebe û razî be ku bi wê re bimîne, bila wî bernede.14Çimkî mêrê ku baweriyê nayne, bi jina xwe tê pîrozkirin, jina ku bawer nake jî bi wî birayê ku mêrê wê ye tê pîrozkirin. Nexwe zarokên we murdar* diman; lê niha pîroz in.15Lê eger yê ku baweriyê nayne dev jê berde, bila berde; bira an xwişkên di vê rewşê de, ne di bin hêsîrtiyê* de ne. Xwedê hûn gazî aştiyê* kirine.16Ey jinê, tu ji ku derê dizanî ku tê mêrê xwe rizgar bikî? Ey mêro, tu ji ku derê dizanî ku tê jina xwe rizgar bikî?Li gor Gazîkirina Xwedê Bijîn 17Lê Xudan çawa li her kesî leva* kiribe, Xwedê çawa gazî her kesî kiribe, bila wusa bijî. Ez vê li hemû civînên bawermendan emir dikim.18Yek sinetbûyî* hatibe gazîkirin? Bila ne sinetnebûyî be.Yek sinetnebûyî hatibe gazîkirin? Bila sinet nebe.19Sinetbûn ne tiştek e, sinetnebûn jî ne tiştek e; ya girîng pêkanîna emrên Xwedê ye.20Bila her kes di rewşa ku tê de hatiye gazîkirin de bimîne.21Gava ku tu hatî gazîkirin tu xulam bûyî? Xem nîne! Lê Eger tu bikarî azadiya xwe bi dest bixî, hê bêtir vê bi kar bîne.22Çimkî xulamê ku ji aliyê Xudan ve hatiye gazîkirin, ew azadê Xudan e. Bi vî awayî jî yê ku azad e hatiye gazîkirin, xulamê Mesîh e.23Hûn bi bihayekî hatin kirrîn, nebin xulamên mirovan.24Birano, her yek di çi rewşê de hatibe gazîkirin, bila li ber Xwedê di wê rewşê de bimîne.Yên Nezewicî û Jinebî 25Li ser keçik û kurikan, ji Xudan emrê min tune. Lê ez wek yekî ku bi dilovaniya Xudan dilsoz e, nêrîna xwe dibêjim.26Îcar ez guman dikim ku ev qenc e: Ji ber tengahiya vê demê, ji mirov re qenc e ku bimîne di wê rewşa ku tê de ye.27Ma tu bi jinekê ve girêdayî yî? Li jêvebûnê negere. Tu bi jinekê ve negirêdayî yî? Li jinê negere.28Lê eger tu jinê bînî, tu guneh nakî. Eger keçikek mêr bike, guneh nake. Lê di vê bedenê de tengahiyên van wê hebin; ez dixwazim we ji vê bidirixînim*.29Birano, ez vê dibêjim: Wext kurt bûye. Ji niha û pê ve, yên ku jina wan heye jî wek ku jina wan tune,30yên ku şînê digirin, wek ku şînê nagirin, yên ku şa dibin, wek  ku şa nabin, yên ku dikirrin, wek ku malê wan tune31û yên ku ji dinyayê îstifade dikin, wek ku jê îstifade nakin bin. Çimkî halê dinyayê yê niha derbas dibe.32Ez dixwazim ku hûn bê xem bin. Yê ku jin neaniye, ji bo tiştên Xudan xeman dixwe, ka wê çawa li Xudan xweş bê.33Lê yê ku jin aniye ji bo tiştên dinyayê xeman dixwe, ka wê çawa li jina xwe xweş bê;34û bi vî awayî dilê wî dibe du alî. Îcar jin û keçika ku mêr nekiriye, ji bo ku hem bi bedenê û hem jî bi ruh pîroz bibe, ji bo tiştên Xudan xeman dixwe. Lê jina mêrkirî, ji bo tiştên dinyayê xeman dixwe, ka wê çawa li mêrê xwe xweş bê.35Ez vê ji bo feyda we dibêjim, ne ji bo ku ez dest û lingê we girêdim, lê ji bo ku hûn bi awayekî rêkûpêk bijîn û bê ku fikrên we belav bibin hûn ji Xudan re xizmetê bikin.36Lê eger yek difikire ku ew li keça xwe neheqiyê dike, eger jiyê keçikê pêşve çûbe û eger lazim be, bila ew tiştê ku dixwaze bike, ew guneh nake; bila wê bide mêr.[b] 37Lê eger yek ne dudilî be û ne di bin mecbûriyê de be, lê bikare xwe û di dilê xwe de biryar dabe ku ewê keça xwe li ba xwe bihêle, ew baş dike.[c] 38Îcar yê ku keça xwe bide mêr baş dike, yê ku nede mêr hê çêtir dike.39Jinek, heta ku mêrê wê sax e bi wî ve girêdayî ye. Lê eger mêrê wê bimire, hingê ew serbest e bi yê ku dixwaze re bizewice. Tenê bila ew kes girêdayiyê Xudan be.40Lê li gor nêrîna min, ew jin wusa bimîne wê bextewartir be. Û ez dibêjim qey Ruhê Xwedê bi min re jî heye.
a.  7:10 Metta 5:32; 19:9; Lûqa 16:18
b.  7:36 an: «Lê eger yek difikire ku ew li dergistiya xwe neheqiyê dike, eger jiyê keçikê pêşve çûbe û divê wusa be, bila ew ya ku dixwaze bike, ew guneh nake; bila ew bizewicin.»
c.  7:37 an: «… ku ewê dergistiya xwe berde, ew baş dike.»

Korîntî I. Beşê 6 Korîntî I. Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 8 Pirsa Goştê Goriyan 1Niha em bên ser goriyên* ku ji pûtan re tên pêşkêşkirin: Em dizanin ku zanîna me hemûyan heye. Zanîn qure dike, lê hezkirin, ava dike.2Eger yek guman dike ku tiştekî dizane, hê ew tiştekî nizane, ka çawa divê ku ew bizane.3Lê eger yek ji Xwedê hez dike, ew ji aliyê Xwedê ve tê nas kirin.4Îcar, li ser xwarina goriyên ku ji pûtan re tên pêşkêşkirin, em dizanin ku pût li dinyayê ne tiştek e û ji yekî pê ve Xwedê tune.5Eger li ser erdê an li ezmên yên ku ji wan re xwedê tê gotin hebin jî – çawa ku gelek xwedê û gelek xudan hene –6ji bo me tenê Xwedayek heye, ew jî Bav e. Her tişt ji wî ye û em ji bo wî hene. Û tenê Xudanek heye, ew jî Îsa Mesîh e. Her tişt bi destê wî hat afirandin û em bi wî hene.7Lê belê her kes ne xwediyê vê zanînê ye. Hinek jî, ji ber hînbûna pûtan a heta niha, li ser goştê ku ji pûtan re hatiye gorîkirin, hê jî dibêjin: «Ev goşt ji pûtan re ye» û dixwin. Wusa ji ber ku wijdana wan qels e, qirêjî dibe.8Xwarin me nêzîkî Xwedê nake. Em nexwin kêmahiya me çênabe, em bixwin jî zêdehiya me çênabe.9Lê hay jê hebin, bila ev azadiya we ji bo yên qels bi tu awayî nebe sedemê terpilînê*.10Çimkî, eger yek te, tu yê ku zana yî li perestgeha pûtan li ser sifrê bibîne û ew bi xwe jî qels be, ma wijdana wî cesaretê nastîne ku goriyên ku ji pûtan re tên pêşkêşkirin bixwe?11Îcar mirovê qels, ew birayê ku Mesîh di ber de miriye, bi zanîna te helak dibe.12Û bi vî awayî bi gunehkirina li hember birayan û birîndarkirina wijdana wan a qels, hûn li hember Mesîh guneh dikin.13Ji bo vê yekê eger xwarin bibe sedemê terpilîna birayê min, ji bo ku ez birayê xwe neterpilînim, ez qet goşt naxwim.
Korîntî I. Beşê 7 Korîntî I. Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 9 Mafên Şandiyan 1Ma ez ne azad im? Ma ez ne Şandî me? Ma min Xudanê me Îsa nedîtiye? Ma hûn di baweriya Xudan de ne berê xebata min in?2Ez ji bo hinekên din ne Şandî bim jî, qet nebe ez ji bo we Şandî me. Çimkî hûn di baweriya Xudan de mora şandîtiya min in.3Xweparastina min a li hember yên ku min dikişînin pirsê ev e.4Ma heqê me tune ku em bixwin û vexwin?5Ma heqê me tune ku em wek Şandiyên din û wek birayên Xudan û wek Kîfas*, jineke bawermend bi xwe re bigerînin?6An ma heqê min û Barnabas tenê nîne ku em nexebitin?7Ma kî bi perê xwe leşkeriyê dike? Ma kî rezekî datîne û berê wî naxwe? Ma kî şivantiya keriyekî dike û ji şîrê wî venaxwe?8Ma ez van tiştên ha li gor mirovan dibêjim? An ma Şerîet* jî van tiştan nabêje?9Çimkî di Şerîeta Mûsa* de hatiye nivîsîn: «Devê gayê ku gêrê dike girê nedin.»[a]  Gelo Xwedê xema ga dixwe,10an bi tevahî vê ji bo me dibêje? Erê, ev ji bo me hat nivîsîn. Çimkî yê ku cot dike, divê bi hêvî cot bike; û yê ku gêrê dike, divê bi hêviya ku ewê bibe hevpar, gêrê bike.11Eger me tiştên ruhanî di hundirê we de çandin, nexwe em tiştên cismanî ji we bidirûn jî, gelek e?12Eger hinekên din di desthilatiyê de li ser we pardar bin, ma heqê me hê bêtir tune? Lê belê me ev desthilatiya xwe bi kar neanî. Îcar ji bo ku em astengekê ji Mizgîniya Mesîh re dernexin, em her tiştî radigirin*.13Ma hûn nizanin, yên ku di karê Perestgehê de dixebitin, ji Perestgehê dixwin û yên ku di gorîgehê de xizmetê dikin, parê ji gorîgehê distînin?[b] 14Bi vî awayî, Xudan emir kir, yên ku Mizgîniyê belav dikin, ji Mizgîniyê abora xwe bikin.[c] 15Lê min qet yek ji van heqan bi kar neanî. Û ez van tiştan nanivîsim ku weha ji bo min bê kirin. Çimkî ji dêla ku yek pesindana min pûç derxe, mirin ji bo min çêtir e.16Eger ez Mizgîniyê bidim, ew ji bo min nabe pesindan. Çimkî ev barê pişta min e. Wey li min, eger ez Mizgîniyê belav nekim!17Îcar, eger ez vê bi daxwaz bikim, xelata min heye. Eger ez ne bi daxwaz bikim, wekîltî li min hatiye spartin.18Nexwe xelata min çi ye? Ev e ku çaxê ez Mizgîniyê belav dikim, ez Mizgîniyê bê bergîdan* bidim, da ku ez desthilatiya xwe ya ku di Mizgîniyê de ye bi kar neynim.19Bi ser ku ez ji her kesî azad im, ji bo ku ez hê bêtir mirovan bi dest bixim, min xwe kir xulamê her kesî.20Bi Cihûyan re ez bûm wek Cihûyan, da ku ez Cihûyan bi dest bixim. Bi wan re yên ku di bin Şerîetê de ne, ez bûm wek ên ku di bin Şerîetê de ne, da ku ez wan ên di bin Şerîetê de ne bi dest bixim. – Heçî ew e, ez bi xwe ne di bin Şerîetê de me.21Ez bi wan ên bê Şerîet re bûm wek ku ez bê Şerîet im, da ku ez wan ên bê Şerîet bi dest bixim. – Heçî ew e, ez li hember Xwedê ne bê Şerîet im, lê ez di bin Şerîeta Mesîh de me.22Bi lewazan re ez bûm lewaz, da ku ez yên lewaz bi dest bixim. Bi her kesî re ez bûme her tişt, da ku ez bi her awayî hinekan bi dest bixim.23Ez van hemûyan ji bo Mizgîniyê dikim, da ku para min di wê de hebe.24Ma hûn nizanin ku di meydana bezê de, ji hemûyên ku dikevin hevbezînê tenê yek xelatê distîne. Hûn jî wusa bibezin, da ku hûn xelatê bistînin.25Her kesê ku dikeve berhevdanê, di her tiştî de nefsa xwe digire. Ew ji bo çelengeke pûç vê dikin, lê em ji bo yeke nepûç dikin.26Ji bo vê yekê ez bêarmanc nabezim, ez badîhewa kulma xwe navêjim hewayê.27Ez cefayê didim bedena xwe û wê bindest dikim, da ku piştî min hinekên din hîn kirin, ez bi xwe neyêm redkirin.
a.  9:9 Ji: Dubarekirina Şerîetê 25:4
b.  9:13 Dubarekirina Şerîetê 18:1
c.  9:14 Lûqa 10:7-8

Korîntî I. Beşê 8 Korîntî I. Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 10 Ji Pûtperestiyê Dûr Bin 1Birano, ez naxwazim ku hûn ji vê yekê bêhay bin, ku bav û kalên me hemû di bin ewr de bûn û hemû di deryayê re derbas bûn [a] 2û hemû di ewr de û di deryayê de imad* bûn ku bibin yên Mûsa û3hemûyan eynî xwarina ruhanî xwar û[b] 4hemûyan eynî vexwarina ruhanî vexwar. Çimkî ji lata ruhanî ya ku li pey wan dihat vedixwarin. Û ev lat Mesîh bû.[c] 5Lê belê Xwedê ji pirraniya wan razî nebû, loma termê wan li çolê hatin raxistin.[d] 6Niha ev bûyer ji bo me bûn mînak, da wek ku dilê wan çû tiştên xerab, dilê me jî neçe tiştên xerab.[e] 7Wek hinekan ji wan, hûn nebin pûtperest*; çawa ku hatiye nivîsîn: «Gel li ser xwarin û vexwarinê rûnişt û rabû da lotikan.»[f] 8Em fuhûşiyê nekin, wek hinekan ji wan fuhûşî kir û di rojekê de bîst û sê hezar kes ketin.[g] 9Û em Mesîh neceribînin wek ku hinekan ji wan kir û ji aliyê maran ve hatin helakkirin.[h] 10Pitepit nekin wek ku hinekan ji wan kir pitepit û ji aliyê helakker ve hatin helakkirin.[i] 11Ev tiştên ha bi mînaktî hatin serê wan û ji bo ku ji me yên ku gihîştin dawiya deman re bibin şîret, hatine nivîsîn.12Ji ber vê yekê, yê ku guman dike ku qayîm disekine, bila hay ji xwe hebe, ku nekeve!13Hûn ji tiştên mirovî pê ve neketin tu ceribandinên din. Xwedê dilsoz e û destûrê nade ku hûn ji karîna xwe zêdetir bên ceribandin. Lê belê ji bo ku hûn bikarin ragirin*, ewê bi ceribandinê re riya jêderketinê jî pêk bîne.14Ji ber vê yekê hezkirîno, ji pûtperestiyê birevin.15Ez wek ku ji kesên aqilmend re dibêjim, dipeyivim. Ya ku ez dibêjim, biwezinînin.16Kasa pîroziyê ya ku em pîroz dikin, ma ne hevpariya xwîna Mesîh e? Nanê ku em dişikênin, ma ne hevpariya bedena Mesîh e?[j] 17Madem ku nan yek e, bi ser ku em gelek in jî em bedenek in. Çimkî em hemû ji nanekî parê distînin.18Li gelê Îsraêl binêrin, ma yên ku goriyan dixwin ne hevparên gorîgehê ne?[k] 19Nexwe ez çi dibêjim? Ma goriya ku ji pûtan re tê dayîn tiştek e? An jî pût tiştek e?20Na! Ez vê dibêjim, pûtperest qurbanên xwe ne ji Xwedê re, lê belê ji cinan re pêşkêş dikin. Îcar ez naxwazim ku hûn bi cinan re bibin hevpar.[l] 21Hûn nikarin hem ji kasa Xudan û hem ji kasa cinan vexwin. Hûn nikarin hem ji sifra Xudan û hem ji sifra cinan parê bistînin.22Ma em dixwazin Xudan hêrs bikin? Ma em ji wî hêzdartir in?Azadiya Bawermendan 23«Her tişt serbest e», lê belê her tişt ne bi feyde ye. «Her tişt serbest e», lê belê her tişt ava nake.24Bila her kes ne li qenciya xwe, lê belê li qenciya yên din bigere.25Her tiştê ku li çarşiya qesaban tê firotin, bêyî ku ji bo wijdanê hûn lê bipirsin, bixwin.26«Çimkî erd û hemû tiştên ku tê de ne, yên Xudan in.»[m] 27Eger yekî ku baweriyê nayne gazî we bike û hûn bixwazin herin, her tiştê ku danîn ber we, bêyî ku hûn ji bo wijdanê lê bipirsin, bixwin.28Lê eger yek ji we re bêje: «Ev goştê goriyê ye», ji bo yê ku vê dibêje û ji bo wijdanê nexwin.29Çaxê ez li ser wijdanê dibêjim, ne li ser ya te, lê ez li ser ya mirovê din dibêjim. Gelo çima wijdana yekî din, azadiya min dadbar* bike?30Eger ez bi spasî dixwim, nexwe çima ji ber tiştê ku min ji bo wî spas kiriye, ez bêm sûcdarkirin?31Loma hûn her çi bixwin, her çi vexwin, her çi bikin, her tiştî ji bo rûmeta Xwedê bikin.32Ne ji bo Cihûyan, ne ji bo miletên din û ne jî ji bo civîna bawermendan a Xwedê, nebin sedemê terpilînê*,33çawa ku ez jî di her tiştî de dilê hemûyan xweş dikim. Ez ne li feyda xwe digerim, lê ez li feyda gelekan digerim da ku ew rizgar bibin.
a.  10:1 Derketin 13:21-22; 14:22-29
b.  10:3 Derketin 16:35
c.  10:4 Derketin 17:6; Hejmartin 20:11
d.  10:5 Hejmartin 14:29-30
e.  10:6 Hejmartin 11:4
f.  10:7 Ji: Derketin 32:6
g.  10:8 Hejmartin 25:1-18
h.  10:9 Hejmartin 21:5-6
i.  10:10 Hejmartin 16:41-49
j.  10:16 Metta 26:26-28
k.  10:18 Qanûna Kahîntiyê 7:6
l.  10:20 Dubarekirina Şerîetê 32:17
m.  10:26 Ji: Zebûr 24:1; 50:12; 89:11

Korîntî I. Beşê 9 Korîntî I. Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 11 1Çawa ku ez mîna Mesîh dikim hûn jî mîna min bikin.[a] Sernixamtin 2Ji ber ku hûn di her tiştî de min tînin bîra xwe û hînkirinên ku min spartine we  diparêzin, ez pesnê we didim.3Lê ez dixwazim hûn bizanin ku serê her zilamî Mesîh, serê jinê mêr û serê Mesîh jî Xwedê ye.4Her zilamê ku sernixamtî dua an jî pêxemberîtiyê dike, ew serê xwe bê siyanet* dike.5Lê her jina ku servekirî dua an jî pêxemberîtiyê dike, serê xwe bê siyanet dike. Çimkî ev, wek ku serê wê hatiye kurkirin û eynî tişt e.6Eger jin xwe nenixême, bila porê xwe jî bibire! Lê madem ji bo jinê porbirrîn an jî serkurkirin şerm e, bila serê xwe binixême.7Divê mêr serê xwe nenixême çimkî ew wêne û rûmeta Xwedê ye. Lê jin rûmeta mêr e.8Çimkî ne mêr ji jinê çêbû, lê belê jin ji mêr çêbû.[b] 9Îcar mêr ne ji bo jinê, lê belê jin ji bo mêr hat afirandin.10Ji bo vê yekê û ji ber milyaketan, divê desthilatiya jinê li ser serê wê hebe.11Lê dîsa li ba Xudan ne jin ji mêr û ne jî mêr ji jinê serbixwe ye.12Çimkî, ka çawa jin ji mêr çêbû, mêr jî bi jinê tê dinyayê. Lê her tişt ji Xwedê ye.13Hûn bi xwe biwezinînin: Ma li jinê tê ku servekirî li ber Xwedê dua bike?14Ma tebîet jî hînî we nake ku mêr porê xwe dirêj bike ji bo wî bêhurmetî ye,15lê pordirêjiya jinê ji bo wê rûmet e? Çimkî por ji bo nixamtinê ji wê re hatiye dayîn.16Lê eger yek bixwaze devjeniyê bike, ne adeteke me ya weha heye, ne jî ya civînên bawermendan ên Xwedê.Şîva Xudan 17Lê di van tiştên ku ez niha tembîh bikim de, ez pesnê we nadim, çimkî li hev civînên we ji dêla ku feydê bidin, ziyanê didin.18Ya pêşî, ez dibihîzim dema ku hûn hemû li hev dicivin, di nav we de partîkarî hene û ez hinekê ji vê bawer dikim.19Erê, divê di nav we de dubendî hebin, da ku di nav we de yên meqbûl eşkere bibin.20Îcar gava ku hûn li hev bicivin, ev ne ji bo xwarina şîva Xudan e.21Çimkî li ser xwarinê her yek dikeve ser şîva xwe û hin birçî dimînin, hin jî serxweş dibin.22Ma ji bo xwarin û vexwarinê malên we tunin? An ku hûn civîna bawermendan a Xwedê biçûk dibînin û yên ku tiştekî wan tune, hûn didin şermkirin? Ma ez ji we re çi bêjim? Ma ez pesnê we bidim? Di vê yekê de ez pesnê we nadim!23Çimkî ya ku min ji Xudan stand min spart we: Şeva ku Xudan Îsa dan dest, wî rahişt nên,24piştî ku şikir kir, şikand û got: «Ev bedena min a ji bo we ye. Ji bo bîranîna min vê bikin.»25Bi vî awayî jî piştî xwarina şîvê wî rahişt kasê û got: «Ev kas Peymana* Nû ya bi xwîna min e. Her cara ku hûn vexwin, ji bo bîranîna min vê bikin.»[c] 26Çimkî her cara ku hûn vî nanî bixwin û vê kasê vexwin, heta ku Xudan bê, hûn mirina wî didin zanîn.27Ji ber vê yekê, kî ku bi awayekî nehêja, nên bixwe, an ji kasa Xudan vexwe, ew li hember beden û xwîna Xudan sûcdar dibe.28Îcar bila mirov xwe bi xwe hêre* bike û piştre ji nên bixwe û ji kasê vexwe.29Çimkî yê ku dixwe û vedixwe eger bedenê ferq neke, bi xwarin û vexwarinê xwe bi xwe dadbar dike.30Ji ber vê yekê gelek ji we nexweş û lewaz in û hin jî mirine.31Lê eger me xwe bi xwe hêre bikira, em nedihatin dadbarkirin.32Lê gava ku dîwana* me bê kirin, ji bo ku em bi dinyayê re sûcdar dernekevin, em ji aliyê Xudan ve tên terbiyekirin.33Îcar birano, gava ku hûn ji bo xwarinê li hev bicivin, li benda hevdû bimînin.34Eger yek birçî be, bila li mala xwe bixwe, da ku hatina we ya ba hev, nebe sedem ku hûn bên dîwankirin. Tiştên mayî, gava ku ez bêm ba we ezê serûber bikim.
a.  11:1 Korîntî I, 4:16; Filîpî 3:17
b.  11:8 Destpêkirin 2:18-23
c.  11:24-25 Lûqa 22:18-19

Korîntî I. Beşê 10 Korîntî I. Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 12 Diyariyên Ruhanî 1Îcar heçî pirsa diyariyên ruhanî ye, birano, ez naxwazim ku hûn nezan bimînin.2Gava ku hûn pûtperest* bûn, hûn dizanin ka çawa bi xirandina hişê we hûn ber bi pûtên bêziman ve birin.3Ji bo vê yekê ez bi we didim zanîn: Tu kes bi peyivîna ku bi Ruhê Xwedê ye nabêje: «Nifir li Îsa be!» Û eger ne bi Ruhê Pîroz be, tu kes nikare bêje: «Îsa Xudan e.»4Îcar cûreyên diyariyên ruhanî hene, lê Ruh eynî ye.5Û cûreyên xizmetan hene, lê Xudan eynî ye.6Û cûreyên kirinan jî hene, lê yê ku di hemûyan de her karî dike eynî Xwedê ye.7Eşkerebûna Ruh ji bo berjewendiya gelemperî ji her kesî re tê dayîn.8Bi saya Ruh ji yekî re peyva şehrezayiyê, ji yekî din re jî bi eynî Ruhî peyva zanînê tê dayîn,9bi eynî Ruhî ji yekî re bawerî û bi Ruhê ku yek e ji yekî din re jî diyariyên qenckirina nexweşan tê dayîn.10Ji yekî re hêza kirina kerametan, ji yekî re pêxemberîtî, ji yekî re karîna ji hev ferqkirina ruhan, ji yekî re zimanên* cûr bi cûr, ji yekî re karîna wergerandina zimanan tê dayîn.[a] 11Yê ku van hemûyan pêk tîne, yek û eynî Ruh e. Ruh li gor daxwaza xwe van cihê cihê li her kesî belav dike.Yekîtiya Bedenê 12Çawa ku beden yek e û gelek endamên wê hene û bi ser ku endamên bedenê gelek in jî, hemû yek beden in, Mesîh jî wusa ye.[b] 13Çimkî em, dixwazî Cihû, dixwazî Yewnanî*, dixwazî xulam, dixwazî azad bin; em hemû bi yek Ruhî hatin imad* kirin ku em bibin bedenek û ji me hemûyan re eynî Ruh hat dayîn ku em jê vexwin.14Ji xwe beden ne endamek e, lê gelek endam e.15Eger ling bêje: «Ji ber ku ez ne dest im, ez ne ji bedenê me», ew bi vê yekê ne li derveyî bedenê ye.16Eger guh bêje: «Ji ber ku ez ne çav im, ez ne ji bedenê me», ew bi vê yekê ne li derveyî bedenê ye.17Eger hemû beden çav bûya, hingê bihîstin li ku derê dima? Eger hemû bihîstin bûya, bîhnkirin li ku derê dima?18Lê Xwedê her yek ji endaman li gor daxwaza xwe di bedenê de bi cih kir.19Îcar, eger hemû endamek bûya, beden li ku derê dima?20Lê niha gelek endam, lê tenê bedenek heye.21Çav nikare ji dest re bêje: «Hewcedariya min bi te tune!» Serî jî nikare ji lingan re bêje: «Hewcedariya min bi we tune!»22Tam bervajiyê vê yekê, endamên bedenê yên ku lewaz tên dîtin, hê lazimtir in.23Endamên bedenê yên ku em bêsiyanet dibînin, em bêtir siyaneta wan digirin û endamên me yên ku ne spehî ne hê bêtir hurmet ji wan re tê kirin,24lê hewcedariya endamên me yên spehî bi vê yekê tune. Lê belê Xwedê beden weha bi hevdû ve danî: hê bêtir siyanetgirtin da yê kêm,25da ku di bedenê de cihêtî nebe, lê belê endam bi eynî pîvanê xema hev bixwin.26Eger endamek êşê bikişîne, hemû endam bi wî re êşê dikişînin. Eger siyaneta endamekî bê girtin, hemû endam bi hev re şa dibin.27Îcar hûn bedena Mesîh in û endamên wî yên cihê cihê ne.28Xwedê di civîna bawermendan de, pêşî Şandî, duwem pêxember*, sêwem mamoste, piştre yên ku kerametan dikin, yên ku nexweşan qenc dikin, yên ku alîkariya kesên din dikin, yên ku dikarin îdare bikin û yên ku zimanên* din dipeyivin destnîşan kir.[c] 29Ma hemû Şandî ne? Ma hemû pêxember in? Ma hemû mamoste ne? Ma hemû kerametan dikin?30Ma diyariya hemûyan heye ku nexweşan qenc bikin? Ma hemû bi zimanan dipeyivin? Ma hemû zimanan werdigerînin?31Îcar hûn bi xîret diyariyên bilindtir bixwazin. Û ezê riyeke hê çêtir nîşanî we bidim.
a.  12:10 Zimanên cûr bi cûr: Carna şagirtên Îsa bi saya Ruhê Pîroz dikarin bi zimanên ku pê nizanin û hîn nebûn bipeyivin.
b.  12:4-12 Romayî 12:4-8
c.  12:28 Efesî 4:11

Korîntî I. Beşê 11 Korîntî I. Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 13 Riya Herî Hêja: Hezkirin 1Eger ez bi zimanên mirov û milyaketan bêjim, lê hezkirina min tune be, ez bûme wek sifrekî ku deng derdixe an jî zengilekî ku dike çingeçing.2Eger pêxemberîtiya min hebe û ez hemû siran û her zanayiyê bizanim û eger baweriya min a tam a ku çiyayan ji cihê wan rake hebe, lê hezkirina min tune be, ez qet ne tu tişt im.[a] 3Eger ez her tiştê xwe bi alîkarîtî bidim û bedena xwe ji bo şewitandinê teslîm bikim, lê hezkirina min tune be, qet feyda min jê tune.4Hezkirin sebir dike, hezkirin dilovaniyê dike. Hezkirin çavnebariyê nake, xwe mezin nake, pozbilindiyê nake,5tiştên ne li rê nake, li feyda xwe nagere, hêrs nabe, li xerabiya kesî nagere;6bi neheqiyê şa nabe, lê bi rastiyê şa dibe;7bîhna xwe di her tiştî de fireh dike, ji her tiştî bawer dike, hêviya wê ji her tiştî heye, li her tiştî sebir dike.8Dawiya hezkirinê qet nayê; lê heçî pêxemberîtî ne, wê betal bibin; heçî  zimanên ruhanî ne, wê rabin; heçî zanîn e, wê betal bibe.9Çimkî zanîna me kêm e û pêxemberîtiya me kêm e.10Lê çaxê ku bêkêmahîtî bê, ya kêm wê betal bibe.11Çaxê ku ez zarok bûm, min wek zarokan digot; wek zarokan fêm dikir; ez wek zarokan difikirîm; çaxê ez bûm zilam, min dev ji tiştên zaroktiyê berda.12Çimkî niha em di neynikê de, ne zelal dibînin, lê hingê emê rû bi rû bibînin. Niha ez hinekê dizanim, lê wî çaxî, çawa ku ez tam têm zanîn, ezê tam bizanim.13Îcar ev her sê dimînin: Bawerî, hêvî û hezkirin. Û ji van ya herî mezin hezkirin e.
a.  13:2 Metta 17:20; 21:21

Korîntî I. Beşê 12 Korîntî I. Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 14 Diyariya Pêxemberîtî û Zimanan 1Li pey hezkirinê bibezin û diyariyên ruhanî bi xîret bixwazin, lê hê bêtir pêxemberîtîkirinê.2Çimkî yê ku bi zimanê ruhanî dibêje, ne ji mirovan re, lê ji Xwedê re dibêje. Kes wî fêm nake; ew bi ruh siran dibêje.3Lê yê ku pêxemberîtiyê dike, ji bo avakirin, cesaretdan û handanê* ji mirovan re dibêje.4Yê ku bi zimanê* din dipeyive, xwe bi xwe ava dike; lê yê ku pêxemberîtiyê dike, civîna bawermendan ava dike.5Ez dixwazim ku hûn hemû bi zimanan* bipeyivin; lê ez hê bêtir dixwazim ku hûn pêxemberîtiyê bikin. Yê ku pêxemberîtiyê dike, ji yê ku bi zimanan dipeyive mezintir e. Lê eger yê ku bi zimanan dipeyive ji bo avakirina civînê wergerîne, ev tiştek din e.6Îcar birano, eger ez bêm ba we û bi zimanan bipeyivim, lê ez peyxam*, an zanîn, an pêxemberîtî an hînkirinê ji we re nebêjim, çi feyda min wê li we bibe?7Eger tiştên ne zindî yên ku deng derdixin, bilûr be an jî çeng be, dengên cihê derneynin, ji ku derê wê bê zanîn makamê ku bi bilûrê an bi çengê tê lêxistin, çi ye?8Eger borî jî dengekî nekifş derîne, kî wê xwe ji bo şer amade bike?9Îcar hûn jî eger bi zimanê din peyvên zelal nebêjin, ya ku tê gotin çawa wê bê zanîn? Çimkî gotinên we wê li ber bayê herin.10Bêguman li dinyayê gelek cûreyên zimanan hene û qet yek ji wan ne bêmane ye.11Îcar, eger ez bi mana ziman nezanim, ezê ji bo yê ku dipeyive xerîb bim û yê ku dipeyive wê ji bo min xerîb be.12Îcar madem ku hûn jî ji bo diyariyên ruhanî xîretkêş in, li vê yekê bigerin ku ji bo avakirina civîna bawermendan hûn di van de zêde bibin.13Ji bo vê yekê, yê ku bi zimanê din dipeyive, bila dua bike da ku bikare wergerîne.14Çimkî, eger ez bi zimanê din dua dikim, ruhê min dua dike, lê hişê min bêber dimîne.15Îcar ez çi bikim? Ezê bi ruh dua bikim û ezê bi hiş jî dua bikim; ezê bi ruh lavijeyan* bêjim û ezê bi hiş jî lavijeyan bêjim.16Çimkî eger tu bi ruh şikir bikî, yê ku ji diyariyên ruhanî fêm nake, ji ber ku nizane tu çi dibêjî, wê ji şikirkirina te re çawa «Amîn*» bêje?17Erê, tu qenc şikir dikî, lê yê din nayê avakirin.18Şikir ji Xwedê re, ez ji we hemûyan bêtir bi zimanên din dipeyivim.19Lê belê di civîna bawermendan de, ji dêla ku ez bi zimanê din deh hezar peyv bêjim, ji bo ku ez hînî yên din jî bikim, ez bi hişê xwe gotina pênc peyvan çêtir dibînim.20Birano, di aqil de zarok nebin. Di xerabiyê de bibin zarokên biçûk, lê di aqil de gihîştî bin.21Di Şerîetê de ev hatiye nivîsîn: «Xudan dibêje:‹Ezê bi yên ku zimanên biyanî dipeyivinÛ bi lêvên biyaniyan bi vî gelî re bipeyivimÛ dîsa jî ew guhdariya min nakin.›[a]   »22Ji ber vê yekê ziman ne ji bo bawermendan, lê ji yên ku baweriyê naynin re, ji bo nîşanekê ne. Û pêxemberîtî ne ji bo yên ku baweriyê naynin, lê ji bo bawermendan e.23Niha eger tevahiya civîna bawermendan li hev bicive û hemû bi zimanan bipeyivin û yên ku ji diyariyên ruhanî fêm nakin an jî yên ku baweriyê naynin bikevin hundir, ma nabêjin ku hişê we ji serê we çûye?24Lê eger hemû pêxemberîtiyê bikin û yekî ku bawer nake an jî yekî ku ji diyariyên ruhanî fêm nake bikeve hundir, wê ji aliyê hemûyan ve bê qanî kirin û toqulandin*;25tiştên veşartî yên di dilê wî de wê eşkere bibin û ji ber vê yekê ewê bêje: «Bi rastî jî Xwedê di nav we de ye», ewê deverû here erdê û biperize* Xwedê.Perizîna bi Serûber 26Birano, divê çawa be? Gava ku hûn dicivin, her yek ji we lavijeya* wî, hînkirina wî, peyxama* wî, zimanê wî, wergerandina wî heye. Bila ev hemû ji bo pêşveçûna civînê bin.27Eger yek bi zimanê din bipeyive, dido an herî zêde bila sê kes bi dorê bipeyivin û yek jî wergerîne.28Lê eger yê ku wergerîne tunebe, bila ew di civîna bawermendan de deng neke, bila di dilê xwe de ji Xwedê re bêje.29Bila dido an sê pêxember bipeyivin, yên din jî gotinên wan baş ji hevdû ferq bikin.30Lê eger ji yekî din ê rûniştî re peyxamek bê, bila yê pêşî bêdeng bimîne.31Çimkî hûn hemû jî yek bi yek dikarin pêxemberîtiyê bikin, da ku hemû hîn bibin û cesaretê bistînin.32Û ruhê pêxemberan bi ya pêxemberan dike.33Ji ber ku Xwedê, ne Xwedayê tevliheviyê ye, lê yê aştiyê ye.Wek di hemû civînên pîrozan de,34bila jin di civînan de bêdeng bimînin. Çimkî ji bo wan destûra peyivînê tune. Wek ku şerîet jî dibêje bila serî deynin.35Eger dixwazin tiştekî hîn bibin, bila li mal ji mêrê xwe bipirsin. Çimkî di civînê de ji bo jinê peyivîn şerm e.36Ma peyva Xwedê ji we derket? An ku gihîşt we tenê?37Eger yek guman bike ku ew pêxember an jî ruhanî ye, bila fêm bike, tiştê ku min ji we re nivîsiye emrê Xudan e.38Lê yê ku van qebûl neke, bila neyê naskirin.39Ji ber vê yekê birano, li pey pêxemberîtîkirinê bibezin û ji peyivîna zimanan re nebin asteng.40Lê bila her tişt li cih û bi rêkûpêk be.
a.  14:21 Ji: Îşaya 28:11-12

Korîntî I. Beşê 13 Korîntî I. Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 15 Rabûna Mesîh 1Niha birano, ez wê Mizgîniya ku min da we û we jî qebûl kir û hûn tê de dimînin, bi we didim zanîn.2Eger hûn wê Mizgîniya ku min daye we hişk bigirin, hûnê bi wê rizgar jî bibin; an na, we badîhewa bawer kiriye.3Çimkî ya ku min stand, min berî her tiştî ragihand we. Wusa ku, Mesîh li gor Nivîsarên Pîroz, ji bo gunehên me mir[a] 4û hat veşartin û li gor Nivîsarên Pîroz roja sisiyan hat rakirin.[b] 5Ji Kîfas* re, piştre ji diwanzdehan re xuya bû.[c] 6Piştî vê jî, di carekê de ji pênc sed birayî zêdetir kesî re xuya bû; û pirraniya wan hê dijîn, lê hin ji wan razane.7Piştre ji Aqûb re xuya bû, piştre jî ji hemû Şandiyan re.8Piştî hemûyan jî, ji min re jî xuya bû, ez ê ku mîna zarokekî jiberçûyî me.[d] 9Çimkî ez, ji Şandiyan yê herî biçûk im. Ez ne hêja me ku Şandî bêm gazîkirin; ji ber ku min tengahî da civîna bawermendan a Xwedê.[e] 10Lê ez çi bim, ez bi kerema Xwedê me. Û kerema wî ya li ser min badîhewa neçû, lê ez ji wan hemûyan bêtir xebitîm. Ya rast ne ez, lê belê kerema Xwedê ya bi min re xebitî.11Îcar, eger ez an jî ew, em weha didin bihîstin û we jî weha bawer kir.Rabûna Miriyan 12Eger tê danbihîstin ku Mesîh ji nav miriyan hat rakirin, çawa ji nav we hinek dibêjin: «Rabûna miriyan tune.»13Eger rabûna miriyan tune be, Mesîh jî ne hatiye rakirin.14Eger Mesîh nehatibe rakirin, hingê danezana me pûç û baweriya we jî pûç e.15Hingê em şahidên Xwedê yên derewîn derdikevin. Çimkî me li ser Xwedê şahidî kir ku wî Mesîh ji nav miriyan rakir. Lê eger bi rastî mirî neyên rakirin, hingê Xwedê Mesîh jî ranekir.16Çimkî eger mirî neyên rakirin, nexwe Mesîh jî nehatiye rakirin.17Eger Mesîh nehatibe rakirin, baweriya we jî betal e, hê jî hûn di nav gunehên xwe de ne.18Di vê rewşê de, yên ku di baweriya Mesîh de mirine jî helak bûne.19Eger bi tenê ji bo vê jiyanê, me hêviya xwe bi Mesîh ve girêdabe, hingê em ji hemû mirovan bêtir di rewşeke reben de ne.20Lê rastî ev e ku Mesîh ji nav miriyan hatiye rakirin û ew berê* pêşî yê razayiyan e.21Madem ku mirin bi destê mirov hat, rabûna miriyan jî bi destê mirov çêbû.22Çawa ku hemû bi Adem* dimirin, wusa jî hemû wê bi Mesîh bên vejandin.23Lê her kes di dora xwe de: Berê* pêşî Mesîh; piştre, di hatina Mesîh de yên wî wê rabin.24Piştre, çaxê ku Mesîh her hukumdarî û her desthilatî û hêzê betal bike û padîşahiyê bide destê Bav Xwedê, wê bibe dawî.25Çimkî, divê Mesîh hukumdariyê bike heta ku Xwedê hemû dijminan bike bin lingên wî.[f] 26Dijminê dawî yê ku divê bê rakirin, mirin e.27Çimkî «Xwedê her tişt xist bin lingên wî». Gava ku tê gotin, «Her tişt xist bin lingên wî»[g] , eşkere ye, Xwedê ne tê de, her tişt di bin lingên wî de ye.28Gava ku her tişt hat xistin bin lingên wî, hingên Kur jî wê serê xwe li ber yê ku her tişt xistin bin lingên wî deyne, da ku Xwedê di her tiştî de her tişt be.29Nexwe, yên ku ji bo miriyan imad* dibin, wê çi bikin? Eger mirî tu caran neyên rakirin, hingê çima ji bo wan imad dibin?30Îcar çima em her saet di nav talûkê de dimînin?31Birano,  ez her roj dimirim! Bi saya Xudanê me Îsa mesîh ez bi we serbilind im û  ev ji xwe wusa ye.32Eger min li Efesê şer kir, wek ku min bi heywanên hov re kiribe, feyda vê ji bo min çi ye? Eger mirî neyên rakirin, «Em bixwin û vexwin, çimkî emê sibê bimirin.»[h] 33Neyên xapandin, «Hevaltiya xerab exlaqê spehî xera dike.»[i] 34Rast werin ser hişê xwe û guneh nekin. Çimkî li ba hinekan zanîna Xwedê tune. Ji bo ku hûn şerm bibin ez van dibêjim.Bedena ji Mirinê Rabûyî 35Lê belê yek dikare bêje: «Mirî çawa tên rakirin? Bi bedeneke çawa tên?»36Bêaqilo, tiştê ku tu diçînî, heta ku nemire, şîn nabe!37Tiştê ku tu diçînî, ne beden e ku wê çêbe, lê belê tovekî tazî, belkî genim an jî tovekî din e.38Xwedê li gor daxwaza xwe bedenekê dide wî, yanî bedena her tovî dide wî.39Her goşt ne yek e; lê belê goştê mirovan cihê ye, goştê heywanan cihê ye, goştê teyrikan cihê ye û goştê masiyan cihê ye.40Bedenên ezmanî û bedenên dinyayî hene. Lê rûmeta bedenên ezmanî cihê ye, rûmeta yên dinyayî cihê ye.41Rûmeta rojê cihê ye, rûmeta heyvê cihê ye û rûmeta stêran cihê ye. Di rûmetê de stêr ji stêrê jî cihê ye.42Rabûna miriyan jî bi vî awayî ye. Di rizîbûnê de tê çandin, di nerizîbûnê de tê rakirin.43Di şermezariyê de tê çandin, di rûmetê de tê rakirin; di lewaziyê de tê çandin, di hêzdariyê de tê rakirin.44Bedena xweheyî* tê çandin, bedena ruhanî tê rakirin. Çawa ku bedena xweheyî heye, wusa jî bedena ruhanî heye.45Weha jî hatiye nivîsîn: «Mirovê pêşî Adem, bû canê jîndar.»[j]  Lê Ademê paşî bû ruhê ku jiyanê dide.46Lê belê ne bedena ruhanî, lê bedena xweheyî pêşî hat; ya ruhanî paşê hat.47Mirovê pêşî ji erdê, yanî ji axê ye; mirovê diduyan ji ezmanan e.48Yê ji axê çawa be, yên ku ji axê ne jî wusa ne. Yê ezmanî çawa be, yên ezmanî jî wusa ne.49Çawa ku me wêneyê mirovê ji axê wergirtiye, wusa jî emê wêneyê mirovê ezmanî wergirin.50Birano, ez vê dibêjim: Xwîn û goşt nikarin Padîşahiya Xwedê mîras bistînin. Ne jî rizîbûn dikare nerizîbûnê mîras bistîne.51Va ye, ez ji we re sirekê dibêjim: Em hemû namirin, lê di lêxistina boriya dawî de emê hemû di kêlîkekê de, di girtin û vekirina çavan de, bên guhertin.[k] 52Çimkî borî wê bê lêxistin, mirî wê bi nerizîbûnîtî bên rakirin û emê bên guhertin.53Çimkî divê evê ku dirize nerizîbûnê û evê ku dimire nemirinê li xwe bike.54Îcar gava ku evê dirize nerizîbûnê û evê ku dimire nemirinê li xwe bike, ev peyva nivîsandî hingê wê bê cih: «Mirin di serketinê de hat daqurtandin.[l] 55Hey mirinê, kanê serketina te li ku derê ma? Hey mirinê, kanê derziya te li ku derê ma?»[m] 56Derziya mirinê guneh e; hêza guneh Şerîet e.57Lê şikir ji Xwedê re yê ku bi destê Xudanê me Îsa Mesîh serketinê dide me.58Ji bo vê yekê, ey birayên min ên hezkirî, veneleqin, nelebte bin, di karê Xudan de herdem xîretkêş bin; çimkî hûn dizanin ku bi Xudan re keda we ne badîhewa ye.
a.  15:3 Îşaya 53:5-12
b.  15:4 Zebûra 16:8-10
c.  15:5 Lûqa 24:34-36; Metta 28:16-17; Marqos 16:14; Yûhenna 20:19
d.  15:8 Karên Şandiyan 9:3-6
e.  15:9 Karên Şandiyan 8:3
f.  15:25 Zebûr 110:1
g.  15:27 Ji: Zebûr 8:6
h.  15:32 Ji: Îşaya 22:13; 56:12
i.  15:33 Ev ji nivîskarê Yewnanî Menander e; ew berî Îsa di nîvê paşî yê sedsala çaran de dijiya.
j.  15:45 Ji: Destpêkirin 2:7
k.  15:51 Selanîkî I, 4:14-17
l.  15:54 Ji: Îşaya 25:8
m.  15:55 Ji: Hoşêya 13:14

Korîntî I. Beşê 14 Korîntî I. Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî I. » Beşê 16 Civandina Peran 1Îcar heçî alîkarî civandina ji bo pîrozan e, wek min li civînên bawermendan ên li Galatyayê tembîh kiriye, hûn jî wusa bikin.2Bila her yek ji we di roja pêşî ya heftiyê de, li gor hatina xwe hinek pere bicivîne û li ba xwe hilîne, da ku gava ez bêm, civandina peran ne hewce be.3Gava ku ez bêm, ezê wan kesên ku we li cih dîtine ku diyariya we bibin Orşelîmê*, bi nameyan ve bişînim.4Eger çûna min jî qenc be, ewê bi min re herin.Planê Gerê 5Gava ku ez di Mekedonyayê re derbas bibim ezê bêm ba we. Çimkî ezê di Mekedonyayê re derbas bibim.6Îcar belkî ez li ba we bimînim an jî zivistanê li ba we derbas bikim; da ku, ez herim ku derê, hûn min bi rê bixin.7Ez naxwazim ku niha we li ser lingan bibînim; eger Xudan destûrê bide, ez hêvî dikim ku demekê bi we re bimînim.8Lê ezê heta Roja* Pentîkostê li Efesê bimînim.9Çimkî ji bo xebatê deriyekî fireh li ber min vebûye û yên ku li hember radibin gelek in.10Çaxê ku Tîmotêyos* bê, wusa bikin ku bêtirs li ba we bimîne. Çimkî ew jî wek min di karê Xudan de dixebite.11Loma bila tu kes wî kêm nebîne. Ji bo ku bê ba min, wî bi aştî bi rê bixin. Çimkî bi birayan re ez li benda wî me.12Îcar heçî birayê me Apolos e, min pirr rica jê kir ku bi birayên din re bê ba we, lê daxwaza wî ya hatinê niha qet tune. Di demeke xweşkeys de ewê bê.Daxwaz û Silav 13Hişyar bin, di baweriyê de hîmgirtî bin, mêrxas bin, hêzdar bin.14Her tiştê ku hûn dikin, bila bi hezkirinê bê kirin.15-16 Birano, daxwazeke min ji we heye; hûn dizanin, maliyên Stefanas, bawermendên pêşî yên herêma Axayayê* ne. Bi ser de wan xwe ji xizmeta pîrozan re veqetandiye. Serî li ber yên weha û li ber hemûyên ku bi wan re dixebitin û keda xwe didin, deynin.[a] 17Ez şa dibim ku Stefanas, Fortunatos û Axayîkos hatin, çimkî wan cihê we girt18û rihetî dan ruhê min û yê we jî. Loma, yên weha nas bikin.19Civînên bawermendan ên herêma Asyayê* silavan li we dikin. Akîlas û Priskîla, bi civîna bawermendan a li mala xwe ve, bi navê Xudan gelek silavan li we dikin.20Hemû bira silavan li we dikin. Bi ramûsana pîroz silavan li hevdû bikin.21Ez Pawlos, bi destê xwe silavên xwe dinivîsim.22Eger yek ji Xudan hez neke, nifir li ser wî be. ‹Maranata›.[b] 23Kerema Xudan Îsa li ser we be.24Hezkirina min, bi saya Mesîh Îsa bi we hemûyan re be. Amîn*. 
a.  16:15 Peyv bi peyv: «berê* pêşî yên herêma Axayayê ne.»
b.  16:22 Maranata: Gotineke bi zimanê Aramî ye, a ku mana wê ev e: «Ya Xudan, were!»

Korîntî I. Beşê 15 Korîntî II. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 1 Silav 1Ji Pawlosê* ku bi daxwaza Xwedê, Şandiyê Mesîh Îsa ye û ji birayê me Tîmotêyos*, ji civîna* bawermendan a Xwedê ya li Korîntê û ji tevahiya pîrozên li hemû Axayayê* re:2Ji Bavê me Xwedê û ji Xudan* Îsa Mesîh, kerem û aştî* li ser we be.Desteka Xwedê 3Xwedayê ku Bavê Xudanê me Îsa Mesîh e, Bavê dilovaniyê û Xwedayê hemû handanê* pîroz be.4Ew di her tengahiya me de hanê* dide me, da ku em bikarin bi wê handana ku em bi xwe ji aliyê Xwedê ve tên handan, hanê bidin wan ên ku di her cûreyê tengahiyê de ne.5Çimkî çawa ku cefayên Mesîh li ser me zêde dibin, wusa jî em bi saya Mesîh zêde tên handan.6Îcar, eger em di tengahiyê de bin, ev ji bo handan û xilasbûna we ye. Eger em bên handan, ev ji bo ku hûn bên handan e, da ku hûn bikarin wan eynî cefayên ku em jî dikişînin, ragirin.7Hêviya me ya ji bo we qayîm e. Çimkî em dizanin, çawa ku hûn hevparên cefayên me ne, hûn wusa jî hevparên handana me ne.8Birano, em naxwazin ku hûn ji tengahiyên ku me li herêma Asyayê* kişandin bêhay bin. Em ketin bin barekî giran ê di ser hêza xwe re, wusa ku me hêviya xwe ji jiyanê jî birrî.9Bi rastî, fikra ku cezayê mirinê li ser me hatiye dayîn, hat dilê me. Ev çêbû, da ku em ne li xwe, lê li Xwedayê ku miriyan radike ewle bin.10Wî em ji talûkeya mirinê ya ewqas mezin rizgar kirin û wê hê jî rizgar bike. Hêviya me ji wî heye11ku bi alîkariya duayên we yên ji bo me, ewê dîsa jî me rizgar bike. Wusa ku, ji bo kerema ku bi saya duayên gelekan ji me re hat dayîn, li ser rûyê me, ji aliyê gelekan ve bê şikirkirin.Derengmayîna Serdana Pawlos 12Pesindana me ev e: Wijdana me şahidiyê dike ku em bi sadebûnî û dilpakiya ku ji Xwedê tê, di dinyayê de û hê bêtir li ber we rêve çûn. Ev jî ne bi şehrezayiya mirovî, lê bi kerema Xwedê bû.13Çimkî em ji tiştê ku hûn dikarin bixwînin û fêm bikin pê ve, tiştên din ji we re nanivîsin.14Ez hêvî dikim, wek ku we em hinekî fêm kirine, hûnê tam fêm bikin. Wusa ku di Roja Xudanê me Îsa de em pesindana we ne, wek ku hûn jî pesindana me ne.15Bi vê ewlebûnê, ji bo ku ez we du caran şa bikim, min xist dilê xwe ku ez pêşî bêm ba we,16piştre ji ba we derbasî Mekedonyayê bibim, ji Mekedonyayê dîsa vegerim ba we û ji aliyê we ve ber bi Cihûstanê* ve bêm bi rê kirin.[a] 17Gava ku min ev xist dilê xwe, gelo min sivikahî kir? An ya ku min xist dilê xwe, ma min li gor fikra mirovî xwest? Ma min ji aliyekê ve «erê, erê» digot, ji aliyê din ve jî «na, na»?18Lê çawa ku Xwedê dilsoz e, gotina me ya ji we re, ne hem «erê» û hem «na» ye.19Çimkî Kurê* Xwedê Îsa Mesîhê ku me di nav we de da bihîstin – yanî min û Sîlas* û Tîmotêyos* – ne hem «erê» û hem «na» bû. Lê di şexsê wî de tenê «erê» heye.20Çimkî çiqas sozên Xwedê hebin, di şexsê Mesîh de «erê» ne. Ji ber vê yekê, em ji bo rûmeta Xwedê, bi wî «Amîn*» dibêjin.21Yê ku em bi we re di yekîtiya Mesîh de qayîm kirine û em mesh* kirine, Xwedê ye.22Wî em mor jî kirin û di dilê me de destberiya Ruhê* Pîroz daye me.23Xwedê şahidê min e: Ji bo ku ez we bidirixînim*, ez hê nehatime Korîntê.24Ev, ne ji ber ku serweriya me li ser baweriya* we heye, lê em alîkarên şahiya we ne. Çimkî hûn di baweriyê de hîmgirtî ne.
a.  1:16 Karên Şandiyan 19:21

Korîntî I. Beşê 16 Korîntî II. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 2 1Loma min ji bo xwe biryar da ku ez careke din nayêm ku we xemgîn bikim.2Çimkî, eger ez we xemgîn bikim, ji yê ku ji aliyê min ve hatiye xemgînkirin pê ve, yê ku min dilşa bike kî ye?3Min ev eynî weha nivîsî, da ku gava ez bêm, ew ên ku divê min şa bikin, min xemgîn nekin. Ez li we hemûyan ewle me ku şahiya min şahiya we hemûyan e.4Ne ji bo ku hûn xemgîn bibin, lê belê ji bo ku hûn hezkirina min a zêde ya ji bo we bizanin, min di nav gelek tengahî û êşa dil de û bi hêstirên çavan ji we re nivîsî.Bexişandina Yê Sûcdar 5Eger yekî xemgînî dabe, ne daye min, lê – ji bo ku ez mezin nekim – heta dereceyekê daye we hemûyan.6Ew cezayê ku pirraniya we daye kesê weha, têrê dike.7Niha divê hûn hê bêtir li wî bibihûrin û hanê bidin wî, da ku ev kes di nav xemgîniya zêde de nefetise8Loma, ez ji we lava dikim ku hûn hezkirina xwe ya ji bo wî erê bikin.9Min ji bo vê yekê nivîsî: Da ku ez we biceribînim, bizanim, ka hûn di her tiştî de bi ya min dikin an na.10Hûn tiştekî li kê bibihûrin, ez jî lê dibihûrim. Eger ez li tiştekî bihûrtibim, ez ji bo we li ber Mesîh li vê jî bihûrtime.11Da ku keysa Îblîs li me neyê, çimkî em ji gêrûfenên wî ne bêhay in.Şandiyên Peymana Nû 12Gava ku ez ji bo Mizgîniya* Mesîh hatim Troyayê, ji aliyê Xudan ve deriyek li ber min hat vekirin,13lê ji ber ku min birayê xwe Tîtos* nedît, dilê min rihet nebû. Loma min xatir ji wan xwest, ez çûm Mekedonyayê.[a] 14Lê şikir ji wî Xwedayî re ku herdem me bi Mesîh, di rêveçûna serfiraziya serketinê de pêşve dibe û bi destê me bîhna xweş a zanîna xwe li her derê belav dike.15Çimkî em, hem di nav yên ku xilas dibin û hem jî di nav yên ku helak dibin de, ji Xwedê re bîhna Mesîh a xweş in.16Ji bo yên helakbûyî em bîhna ku ji mirinê dibe mirinê ne, ji bo yên xilasbûyî jî em bîhna ku ji jiyanê dibe jiyanê ne. Ma kî têra van tiştan dike?17Çimkî em wek gelekan peyva* Xwedê nakin destgehê bazirganiyê. Lê belê em wek mirovên ku ji aliyê Xwedê ve hatine şandin, di yekîtiya Mesîh de li ber Xwedê bi dilekî paqij dipeyivin.
a.  2:13 Karên Şandiyan 20:1

Korîntî II. Beşê 1 Korîntî II. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 3 Xizmetkarên Peymana Nû 1Ma em dîsa dest pê dikin ku xwe tewsiye bikin? An jî wek hinekan ma nameyên tewsiyê ji bo we, an ji aliyê we ve ji me re lazim in?2Nameya me ya ku ji aliyê hemû mirovan ve tê zanîn û tê xwendin û di dilê me de nivîsî ye, hûn in.3Diyar e ku hûn nameyeke Mesîh in, ku bi xizmeta me hatiye amadekirin. Ew ne bi hibrê, lê bi Ruhê Xwedayê jîndar, ne li ser nivîsdekên kevirîn, lê li ser nivîsdekên dil ên ji goşt hatiye nivîsîn.[a] 4Bi saya Mesîh ewlehiyeke me ya weha bi Xwedê heye.5Em têrê nakin wek ku tiştekî ji me bi xwe ye em bifikirin; lê belê karîna me ji Xwedê ye.6Wî kir ku em têrê bikin, bibin xizmetkarên Peymana* Nû; ne xizmetkarên herfan, lê belê yên Ruh. Çimkî herf dikuje, lê belê Ruh vedijîne*.7Û eger xizmeta ku mirin aniye, yanî Şerîeta ku bi herfan li ser ferşan hatiye kolan bi rûmet hatibe – wusa ku zaryên* Îsraêl, ji ber biriqîna rûyê Mûsa* ya ku dibihûrî, nikaribûn bi baldarî li rûyê wî binêrîna –[b] 8hingê xizmeta Ruh çawa hê bêtir bi rûmet nabe?9Çimkî eger rûmeta xizmeta ku mirov sûcdar derdixe hebe, rûmeta xizmeta ku rastdariyê tîne qat bi qat zêdetir e.10Çimkî tiştê ku berê bi rûmet bû, rûmeta xwe li ber tiştê ku hê bêtir bi rûmet e, winda kiriye.11Çimkî eger tiştê ku dema wî dibihûre, bi rûmet bûbe, tiştê ku mayîndar e, wê hê bêtir bi rûmet be.12Madem ku em xwediyê hêviyeke weha ne, em bi cesareteke mezin dipeyivin.13Em wek Mûsa nakin; ji bo ku zaryên Îsraêl lê nenêrin û dawiya biriqîna tiştê ku derbas dibe û diçe nebînin, wî rûyê xwe bi xêliyê nixamt.[c] 14Lê hişê wan kor bû. Heta îro jî gava ku Peymana Kevin tê xwendin, ew eynî xêlî li ser fêmdariya wan e. Çimkî ew, tenê bi destê Mesîh tê hilanîn.15Erê, heta îro jî gava ku Mûsa tê xwendin, xêlî li ser dilê wan dimîne.16Lê kengê mirov li Xudan bizivire, ev xêlî tê rakirin.[d] 17Xudan Ruh e û Ruhê Xudan li ku derê be, li wê derê azadî heye.18Û em hemû bi rûyê bêxêlî rûmeta Xudan dibînin, em ji rûmetê ber bi rûmetê ve li eynî sûretî tên guhertin. Ev jî bi saya Xudanê ku Ruh e, çêdibe.
a.  3:3 Derketin 24:12; Yêremya 31:33; Hezekiyêl 11:19; 36:26
b.  3:7 Derketin 34:29
c.  3:13 Derketin 34:33
d.  3:16 Derketin 34:34

Korîntî II. Beşê 2 Korîntî II. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 4 Em Cesareta Xwe Winda Nekin 1Ji bo vê yekê, li gor ku Xwedê rehma xwe li me kiriye û ev xizmeta me heye, em nawestin.2Me tiştên veşartî yên bi şerm red kirin. Em bi qurnaziyê rêve naçin û em peyva Xwedê naguherin. Lê belê, em rastiyê diyar dikin û li ber Xwedê xwe ji wijdana her mirovî re tewsiye dikin.3Lê eger Mizgîniya ku em didin, nixamtî be jî, ji bo yên ku helak dibin nixamtî ye.4Çimkî xwedayê* vê dinyayê hişê bêbaweran kor kiriye, da ku ronahiya Mizgîniya rûmeta Mesîhê ku sûretê Xwedê ye, li ser wan dernekeve.5Ji ber ku em ne xwe bi xwe, lê belê em Îsa Mesîh bi Xudantî û xwe jî ji bo Îsa xulamên we didin bihîstin.6Çimkî, Xwedayê ku got: «Bila ji tariyê ronahî bibiriqe», di dilê me de jî biriqî, da ku ronahiya zanîna rûmeta Xwedê ya li ser rûyê Îsa Mesîh, bide me.[a] 7Em di firaxên herrî de xwediyê vê xezînê ne; da ku bê zanîn, mezinahiya zêde ya hêzê ne ji me ye, lê ji Xwedê ye.8Em bi her awayî di tengahiyê de ne, lê em ne perçiqî ne; em heyirî dimînin, lê em ne bêhêvî ne.9Tengahiyê didin me, lê dev ji me nehatiye berdan; em li erdê hatine xistin, lê em ne helakbûyî ne.10Ji bo ku jiyana Îsa jî di bedena me de bê dîtin, em mirina Îsa herdem di bedena xwe de hildigirin.11Çimkî, ji bo ku jiyana Îsa di bedena me ya mirindar de bê dîtin, em ên ku dijîn di ber Îsa de herdem teslîmî mirinê tên kirin.12Wusa ku mirin di hundirê me de, lê jiyan di hundirê we de dixebite.13Wek ku hatiye nivîsîn: «Min bawer* kir, loma ez peyivîm»[b]  , em ên ku xwediyê eynî ruhê baweriyê ne, em jî bawer dikin û loma em dipeyivin.14Çimkî em dizanin: «Xwedayê ku Xudan Îsa rakir, wê me jî bi Îsa re rake û bi we re derîne ber xwe.»15Erê ev hemû ji bo we ne. Da ku kerem hê di nav gelekan de zêde bibe û ji bo rûmeta Xwedê şikirdariyê zêdetir bike.16Ji ber vê yekê em nawestin, lê her çiqas mirovê me yê derve birize jî, mirovê me yê hundir roj bi roj nûvejen dibe.17Çimkî tengahiyên me yên sivik û ji bo demekê ji me re rûmeteke giran û herheyî ya gelek û hê gelektir pêk tînin.18Îcar em ne li tiştên ku tên dîtin, lê belê li yên ku nayên dîtin dinêrin. Çimkî yên ku tên dîtin ji bo demekê ne, lê belê yên ku nayên dîtin herheyî ne.
a.  4:6 Destpêkirin 1:3
b.  4:13 Ji: Zebûr 116:10

Korîntî II. Beşê 3 Korîntî II. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 5 1Em dizanin, eger mala me, yanî konê me yê dinyayî hilweşe, li ezmanan ji Xwedê avahiyeke me, maleke me ya herheyî ya ku bi dest nehatiye çêkirin, heye.2Çimkî bi rastî di vî konî de em axînan dikişînin û bêriya lixwekirina mala xwe ya ji ezmên dikin.3Wusa ku çaxê em li xwe bikin, em tazî namînin.4Çimkî em ên ku di vî konî de ne, em di bin barekî giran de axînan dikişînin. Em naxwazin vî ji xwe bikin, lê belê em dixwazin di ser re li xwe bikin, da ku tiştê mirindar ji aliyê jiyanê ve bê daqurtandin.5Yê ku em tam ji bo vê yekê amade kirine û Ruh bi destberîtî daye me, Xwedê ye.6Loma em hergav ewle ne û em dizanin heta ku em di bedenê de ne, em ji Xudan dûr in.7Çimkî em ne bi dîtinê, lê bi baweriyê rêve diçin.8Erê, ewlehiya me heye û em hê bêtir dixwazin ku ji bedenê dûr û li ba Xudan bin.9Ji bo vê yekê dixwazî bila em di bedenê de bijîn, dixwazî jî bila em ji bedenê dûr bin, armanca me ev e ku em li Xudan xweş bên.10Çimkî divê em hemû li ber kursiyê Mesîh ê dîwanê* xuya bibin, da ku her kes li gor tiştên ku hê ew di bedenê de bû, kirine – qenc bin an jî xerab bin – bistîne.[a] Kardestiya Lihevdûanînê 11Îcar, ji ber ku em dizanin tirsa Xudan çi ye, em dixwazin baweriya mirovan bînin. Em ji Xwedê ve eşkere ne û hêviya min heye ku em ji wijdana we ve jî eşkere ne.12Em ji nû ve xwe ji we re tewsiye nakin, lê em fersendê didin we ku hûn bi me pesnê xwe bidin, da ku bersîveke we ji bo yên ku ne ji bo tiştên di dil de, lê ji bo nîşandana xwe pesnê xwe didin, hebe.13Eger em ji ser hişê xwe çûbin, ev ji bo Xwedê ye; eger aqilê me li serê me be, ev ji bo we ye.14Hezkirina Mesîh me didehfîne, çimkî bîr û baweriya me ev e ku yek ji bo hemûyan mir. Nexwe hemû mirin.15Ew ji bo hemûyan mir, da ku yên dijîn êdî ne ji bo xwe, lê belê ji bo wî yê ku ji bo wan mir û hat rakirin, bijîn.16Êdî em ji niha û pê ve li gor fikra mirovan tu kesî nas nakin. Eger me Mesîh li gor fikra mirovan nas kiribe jî, êdî em niha wusa nas nakin.17Nexwe eger yek di yekîtiya Mesîh de be, ew afirînekî nû ye; tiştên kevin derbas bûn û çûn, va ye, yên nû çêbûn.18Evên ha hemû ji Xwedê ne. Wî bi destê Mesîh em bi xwe re li hev anîn û xizmeta lihevanînê da me.19Yanî Xwedê di şexsê Mesîh de dinya bi xwe re li hev anî, neheqiyên wan li ser wan hesab nekir û peyva lihevanînê spart me.20Îcar wek ku Xwedê bi devê me hêvî dike, em ji bo Mesîh qasidiyê dikin. Em ji bo Mesîh lava dikin: «Bi Xwedê re li hev werin.»21Xwedê ewê ku guneh nedizanî ji bo me kir guneh, da ku em di şexsê wî de bibin rastdariya Xwedê.
a.  5:10 Romayî 14:10

Korîntî II. Beşê 4 Korîntî II. Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 6 1Em ên ku hevparên Xwedê yên xebatê ne, em ji we lava dikin ku hûn kerema wî badîhewa qebûl nekin.2Çimkî Xwedê dibêje:«Min di dema minasib de tu bihîstî,Û di roja xilasiyê de min alîkariya te kir.»[a] Va ye, dema meqbûl niha ye; va ye, roja xilasiyê niha ye.3Em di tu tiştî de ji tu kesî re nebûn sedemê terpilînê*, da ku lome ji xizmeta me neyê kirin.4Lê belê bi xizmetkarîtiya Xwedê em di her tiştî de xwe pêşkêşî qîmanîna we dikin. Di ragirtina* giran de, di tengahî, zehmetî û belayan de,5di lêdan, zîndan, hengame, ked, bêxewî û di birçîbûnê de,[b] 6di dilpakî, zanîn, bîhnfirehî, qencî, Ruhê Pîroz û hezkirina bêdurûtî de,7di peyivîna rastiyê de, di hêza Xwedê de; di destê rastê û çepê de şûr û mertalê rastdariyê;8di serbilindî û şermezariyê de, di navdariya xerab û di ya qenc de; em wek xapînokan tên hesibandin, lê em rast in.9Wek ên ku nayên naskirin, lê yên bi nav û deng; wek ên ku dimirin, lê va ye, em dijîn; wek ên cezakirî, lê nehatine kuştin.10Em xemgîn in, lê em hergav şa ne. Em belengaz in, lê em gelekan dewlemend dikin. Wek ên ku tu tiştê wan tune, lê em xwediyê her tiştî ne.11Gelî Korîntiyan! Em eşkere bi we re peyivîn, dilê me ji we re fireh e.12Dilê me ji bo we teng nebûye, lê dilê we bi xwe teng bûye.13Wek ku ez ji zarokên xwe re dibêjim, ez dipeyivim; hûn jî weha dilê xwe ji me re fireh bikin.Perestgeha Xwedayê Jîndar 14Bi yên bêbawer re nekevin bin eynî nîrî. Ma çi hevkariya rastdariyê bi neheqiyê re heye? An çi danûstandina tariyê bi ronahiyê re heye?15Ma di navbera Mesîh û Beliyal* de çi hevparî heye? An çi para yê bawermend bi yê ku baweriyê nayne re heye?[c] 16Ma di navbera Perestgeha* Xwedê û pûtan de çi lihevkirin heye? Çimkî em Perestgeha Xwedayê jîndar in. Wek ku Xwedê gotiye:«Ezê di nav wan de rûnimÛ di nav wan de bigerim;Ezê bibim Xwedayê wanÛ ew jî wê bibin gelê min.»[d] 17Xudan dibêje:«Loma ji nav wan derkevin û veqetin,Dest nedin tiştê murdar*.Hingê ezê we qebûl bikim.»[e] 18Xudanê karîndarê* her tiştî dibêje:«Ezê ji we re bibim Bav*,Û hûnê ji min re bibin kur û keç.»[f] 
a.  6:2 Ji: Îşaya 49:8
b.  6:5 Karên Şandiyan 16:22-23; 17:1-10
c.  6:15: Beliyal: Navekî Îblîs e; mana vî navî bi Îbranî «xerabî» an jî «pûçîtî» ye.
d.  6:16 Ji: Qanûna Kahîntiyê 26:12; Yêremya 32:38; Hezekiyêl 37:27
e.  6:17 Ji: Îşaya 52:11; Hezekiyêl 20:34, 41
f.  6:18 Ji: Samûêl II, 7:8, 14

Korîntî II. Beşê 5 Korîntî II. Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 7 1Îcar hezkirîno, madem ku em xwediyê van sozan in, em xwe ji her cûreyê murdariya ruh û bedenê paqij bikin û bi tirsa Xwedê pîroziyê temam bikin.Şahiya Pawlos 2Di dilê xwe de cih bidin me. Me neheqî li tu kesî nekir, me tu kes ji rê derneanî, me heqê tu kesî nexwar.3Ez vê ne ji bo ku we sûcdar derxim dibêjim. Çimkî, wek ku min berî niha got, hûn di dilê me de ne, ku em bi hev re bimirin û bi hev re bijîn.4Ez ji we gelek piştrast im, ez bi we gelek serbilind im, dilê min bi hanê* tije ye. Di nav hemû tengahiyên me de şahiya min difûre.5Ji ber ku gava em hatin Mekedonyayê jî, bedena me qet rihetî nedît, lê em bi her awayî di tengahiyê de bûn. Li derve pevçûn, di dilê me de tirs hebû.6Lê belê Xwedayê ku li hana şikestiyan tê, bi hatina Tîtos* li hana me hat.7Ne tenê bi hatina wî, lê bi wê hana ku wî ji we standibû jî em hatin handan. Gava ku Tîtos bêrîkirin, xemgînî û xîretkêşiya we ya ji bo min ji me re got, ez hê bêtir dilşa bûm.8Çimkî eger min bi nameya xwe hûn xemgîn kiribin jî, ez ne poşman im. Eger ez poşman bûbim jî – çimkî ez dibînim, ji bo demekê be jî, wê nameyê hûn xemgîn kirine –9niha ez şa me. Ne ji ber ku hûn xemgîn bûn, lê ji ber ku hûn ji bo tobekirinê xemgîn bûn, ez dilşa me. Hûn li gor Xwedê xemgîn bûn, wusa ku we di tu tiştî de ziyan ji me nedît.10Çimkî xemgîniya li gor Xwedê, tobeya ku dibe xilasbûnê pêk tîne û poşmanî tê de tune. Lê heçî xemgîniya dinyayê ye, ew mirinê pêk tîne.11Binêrin eynî vê xemgînbûna li gor Xwedê bi we re çi sergiranî, çi daxwaza li we neyê girtin, çi hêrs, çi hişyarbûn, çi bêrîkirin, çi xîret û çi cezakirina neheqiyê pêk anî. Di vê yekê de we bi her awayî pakbûniya xwe nîşan da.12Min ew name ji we re ne ji bo yê ku neheqî kir, ne jî ji bo yê ku neheqî lê hat kirin, lê belê ji bo ku xîretkêşiya we ya ji bo me li ber Xwedê ji we re eşkere bibe, nivîsî.13Em bi vê yekê hatin handan.Di ser hana ku me stand re, em bi şabûna Tîtos bêtir dilşa bûn. Çimkî we hemûyan ruhê wî rihet kir.14Min pesnê we ji wî re da û we ez şermezar nekirim. Çawa her tiştê ku me ji we re got, rast bû, pesindana me ya ji Tîtos re jî rast derket.15Û gava ku guhdana we hemûyan tê bîra wî, ku çawa we ew bi tirs û lerizîn qebûl kir, hezkirina wî ya ji bo we hê zêdetir dibe.16Ez şa me, ji ber ku ez di her tiştî de ji we piştrast im.
Korîntî II. Beşê 6 Korîntî II. Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 8 Comerdî 1Îcar birano, em kerema Xwedê ya ku di civînên* li Mekedonyayê de hatiye dayîn, bi we didin zanîn.[a] 2Di nav ceribandina tengahiya mezin de, şahiya wan a germ û belengaziya wan a kûr, bi dewlemendiya comerdiya wan fûriya.3Ez şahidiyê dikim ku wan li gor karîna xwe, heta ji karîna xwe zêdetir jî bi daxwaza xwe dan.4Ji me gelek lava kirin ku em vê qenciyê bi wan bikin ku em beşdarbûna wan a ji bo xizmeta pîrozan qebûl bikin.5Bi qasî ku me hêvî dikir hê bêtir, wan pêşî xwe da Xudan û bi daxwaza Xwedê, xwe dan me.6Wusa ku, me hêvî ji Tîtos* kir ku vê kerema ku pêşî bi we dest pê kiriye, bîne serî.7Wek ku hûn di baweriyê de, di peyvê de, di şehrezayî û her cûreyê xîretkêşiyê de, di hezkirina xwe ya ji bo me û di her tiştî de zêde bûne, bixebitin ku hûn di vê keremê de jî zêde bibin.8Ez vê wek emir nabêjim, lê belê ez bi xîretkêşiya yên din xwerûtiya hezkirina we diceribînim.9Çimkî hûn kerema Xudanê me Îsa Mesîh dizanin. Bi ser ku ew dewlemend bû jî, ew bû belengaz, da ku hûn bi belengaziya wî dewlemend bibin.10Di vê yekê de ez fikra xwe dibêjim. Çimkî ya ku ji bo we bi feyde ye, ev e: Ji sala par ve, hûn ne tenê di kirinê de, lê belê di xwestinê de jî yên pêşî bûn.11Niha vî karî bînin sêrî, wusa ku, çawa hûn di dilxwaziyê de ji dil in, wusa jî çiqas ji destê we bê, temam bikin.12Çimkî eger dilxwazî hebe, dayîna yekî ne li gor tiştê ku di destê wî de tune, lê li gor tiştê ku di destê wî de heye, meqbûl e.13Armanca me ne ew e ku hinekên din bikevin firehiyê û hûn bikevin tengahiyê; dabaş wekhevî ye.14Di dema niha de zêdehiya di destê we de bila ji bo kêmahiya wan be, da ku demeke din zêdehiya di destê wan de ji bo kêmahiya we be, wusa ku wekhevî çêbe.15Çawa ku hatiye nivîsîn:«Zêdehiya yê ku pirr civand çênebûÛ kêmahiya yê ku hindik civand jî çênebû.»[b] Tîtos û Du Bira Nameyê Tînin 16Îcar şikir ji Xwedê re yê ku ji bo we eynî xîret xist dilê Tîtos.17Çimkî Tîtos hêvîkirina me qebûl kir, lê hê bêtir bi xîretkêşî û bi daxwaza xwe derdikeve ba we.18Bi wî re em wî birayê ku di dayîna Mizgîniyê de, di hemû civînan de pesnê wî tê dayîn, dişînin.19Bi ser de ev bira, ji aliyê civînan ve hat hilbijartin, da ku di xizmeta vê keremê de ji bo ku rûmeta Xudan û dilxwaziya me nîşan bide, bi me re bigere.20Em hay ji xwe hebin ku di xizmeta me de, ku ji bo vê diyariya mezin e, tu kes tu lomeyan ji me neke.21Çimkî em ne tenê li ber Xudan, lê belê li ber mirovan jî hay ji kirina tiştên qenc dimînin.22Em bi van herduyan re birayê xwe dişînin. Me gelek caran ew ceribandiye û em dizanin ku di gelek tiştan de xîretkêş e. Û niha, ji ber ku li we gelek ewle ye, ew hê zêdetir xîretkêş e.23Heçî Tîtos e, ew hevparê min û ji bo we hevalkarê min e; heçî birayên me yên din in jî, şandiyên civînên bawermendan in, rûmeta Mesîh in.24De îcar hezkirina xwe û sedemê pesindana me ya ji bo we, li ber civînan nîşanî wan bidin.
a.  8:1 Romayî 15:26
b.  8:15 Ji: Derketin 16:18

Korîntî II. Beşê 7 Korîntî II. Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 9 Alîkariya Bawermendên Belengaz 1Ne hewce ye ku ez li ser vê xizmeta ku ji pîrozan re tê kirin, ji we re binivîsim.2Çimkî ez dilxwaziya we dizanim. Ez bi vê li ber Mekedoniyan pesnê xwe didim û dibêjim ku: «Herêma Axayayê* ji par ve amade ye.» Xîreta we, gelek ji wan xistin xeptûleptê.3Û ez birayan dişînim ba we, da ku xwepesindana me ya li ser we di vê yekê de pûç dernekeve, lê hûn wek ku min gotiye, amade bin.4Nebe ku, hin ji Mekedoniyan bi min re bên û we amadenebûyî bibînin. Îcar ya me tune, hûnê di vê ewlehiyê de şermî bibin.5Loma min pêwist dît ku ez ji birayan hêvî bikim ku ew pêşî bên ba we û diyariya we ya ji pêşî ve sozdayî, hingê berdest be. Wusa ku diyariya we, ne ji mecbûrî, lê wek diyariya dilxwaziyê amade be.6Lê vê bizanin: Yê ku hindik diçîne hindik didirû, yê ku pirr diçîne pirr didirû.7Ne bi bêdilî an ji mecbûrî, lê bila her kes wek ku xistiye dilê xwe bide. Çimkî Xwedê ji yê ku bi rûgeşî dide, hez dike.8Û Xwedê dikare ku her keremê bi zêdehî bide we, wusa ku hergav di her tiştî de têra we hebe û ji bo her karê qenc hê zêdetir hebe.9Wek ku hatiye nivîsîn:«Belav kir û da hejaran,Rastdariya wî her û her dimîne.»[a] 10Yê ku ji cotkar re tov û ji bo xwarinê nên peyda dike, wê tovê ku hûn jî diçînin peyda bike û zêde bike û wê berê rastdariya we mezin bike.[b] 11Hûnê di her tiştî de, ji bo her comerdiya ku bi devê me ji Xwedê re şikirdariyê tîne, dewlemend bibin.12Çimkî ev xizmeta ku hûn dikin ne tenê kêmahiyên pîrozan temam dike, lê belê bi gelek şikirkirinê ji Xwedê re zêde dibe.13Gelek mirov ji ber xizmeta we ya kifşbûyî, ji bo guhdana we ya Mizgîniya Mesîh û eşkerekirina wê û ji bo camêriya we ya levakirina* bi wan û yên din re, pesnê Xwedê didin.14Ji ber wê kerema Xwedê ya ku bi zêdehî li ser we ye, ew ji bo we dua dikin û bêriya we dikin.15Ji bo diyariya wî ya ku bi ziman nayê salixdan şikir ji Xwedê re.
a.  9:9 Ji: Zebûr 112:9
b.  9:10 Îşaya 55:10

Korîntî II. Beşê 8 Korîntî II. Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 10 Parastina Pawlos 1Ez Pawlos bi xwe, yê ku çaxê di nav we de ye bê zirav, lê çaxê ku ji we dûr e li hember we bi zirav tê dîtin, ez bi nermî û keremdariya Mesîh hêvî ji we dikim.2Ez lava dikim: Gava ku ez bêm, nebe ku ez mecbûr bimînim bi piştrastî biwêrim li hember hinekên ku difikirin, em li gor nefsê rêve diçin, rabim.3Erê, em di bedenê de dijîn, lê em li gor hêza bedenê şer nakin.4Çimkî çekên şerê me ne dinyayî ne, lê belê ji bo hilweşandina kelehan ew hêza xwedayî* ne. Em raman5û her tiştê bilind ê ku li hember zanîna Xwedê radibe, hildiweşînin û her fikrê dikin hêsîr* ku serî li ber Mesîh deyne.6Îcar gava ku guhdana we temam bibe, em amade ne ku her neguhdariyê ceza bikin.7Li tiştê li ber çavê xwe binêrin. Eger yek li xwe ewle ye ku ew yê Mesîh e, bila ew di dilê xwe de li ser vê yekê jî bifikire, ku ew bi xwe çawa yê Mesîh e, em jî wusa ne.8Çimkî eger ez piçekê zêde bi wê desthilatiya ku Xudan daye me pesnê xwe bidim jî, ez şermî nabim. Wî ew ne ji bo hilweşandina we, lê ji bo avakirina we daye me.9Ez naxwazim wek yekî ku we bi nameyên xwe ditirsîne bêm dîtin.10Çimkî hin dibêjin: «Nameyên wî giran û hêzdar in, lê dîtina şexsê wî qels û peyivîna wî ne tiştek e.»11Mirovekî weha bila bizane, ku em ji dûr ve bi nameyan di peyvê de çawa bin, emê di nav we de di kirinê de jî wusa bin.12Ji xwe em newêrin ku xwe bi hinekên ku xwe tewsiye dikin re yek bigirin an jî rû bi rû bikin; lê ew ên ku xwe bi hev re dipîvin û xwe bi hev re rû bi rû dikin, bêfêm in.13Heçî em in, em di ser pîvanê re pesnê xwe nadin, lê belê li gor pîvana sînorê ku Xwedê daye me, ku digihîje heta ba we, em pesnê xwe didin.14Çaxê em gihîştin we, em di ser pîvana vî sînorî re derbas nebûn, çimkî em ên pêşî bûn ku bi Mizgîniya Mesîh heta ba we jî hatin.15Em ji pîvanê der, yanî bi keda hinekên din pesnê xwe nadin. Lê hêviya me ew e ku, bi mezinbûna baweriya we, meydana me ya xebatê di nav we de hê firehtir bibe,16da ku em Mizgîniyê ji we hê wêvetir bidin. Wusa ku em pesnê xwe bi karê ku ji xwe di sînorê hinekên din de hatiye kirin, nedin.17«Yê ku pesnê xwe dide, bila bi Xudan pesnê xwe bide.»[a] 18Çimkî ne yê ku xwe tewsiye dike, lê belê yê ku Xudan wî tewsiye dike, tê erêkirin.
a.  10:17 Ji: Yêremya 9:24

Korîntî II. Beşê 9 Korîntî II. Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 11 Pawlos û Şandiyên Qelp 1Xwezî we di bêaqiliyê de piçekê ez ragirtama! Lê belê ji xwe hûn min radigirin.2Ez bi hesûdiya Xwedê ji bo we hesûd im, çimkî min hûn ji mêrekî tenê re, ji Mesîh re nîşan kirin, da ku ez we wek keçikeke pak pêşkêşî wî bikim.3Lê ka çawa mar bi qurnaziya xwe Hawa xapand, ez ditirsim ku fikrên we jî bên xirandin û ji sadebûn û dilpakiya ku ji bo Mesîh e veqetin.[a] 4Eger yek bê û Îsayekî din ê ku me nedaye bihîstin bide bihîstin, an eger hûn ruhekî din ê ku we nestandiye, an Mizgîniyeke din a ku we qebûl nekiriye bistînin, hûn qenc vê radigirin.5Lê ez dibêjim qey di tu tiştî de ez ji wan şandiyên payebilind ne kêmtir im.6Eger ez di peyvê de xeşîm bim jî, di zanînê de ez ne xeşîm im. Me ev bi her awayî, di her tiştî de ji we re eşkere kir.7Ji bo ku hûn bilind bibin, ma min guneh kir ku min xwe nizim kir? Çimkî min Mizgîniya Xwedê belaş da we.8Min civînên din şêlandin û ji wan pere standin, da ku ez ji we re xizmetê bikim.9Û çaxê ku ez di nav we de bûm û hewcedariya min hebû, ez ji tu kesî ji we re nebûm bar. Çimkî, gava ku bira ji Mekedonyayê hatin, tu kêmahiyên min nehiştin. Min di her tiştî de hay ji xwe hebû ku ez ji we re nebim bar û ezê hay ji xwe hebim jî.[b] 10Rastiya Mesîh bi min re ye, wusa ku li herêma Axayayê* tu kes nikare devê min ji vê pesindanê bigire.11Çima? Ma ji ber ku ez ji we hez nakim? Xwedê dizane ku ez ji we hez dikim.12Û tiştê ku ez dikim, ezê hê jî bikim, da ku ez fersendê nedim wan ên ku li fersendê digerin. Ew dixwazin di tiştê ku pesnê xwe pê didin de eynî wek me bên dîtin.13Çimkî mirovên weha şandiyên qelp, karkerên hîlekar in; xwe dixin sûretê Şandiyên* Mesîh.14Ev ne tiştek e ku mirov lê şaş bimîne. Îblîs* bi xwe jî xwe dixe sûretê milyaketê ronahiyê.15Loma eger xizmetkarên wî jî xwe bixin sûretê xizmetkarên rastdariyê, ev ne tiştek mezin e; dawiya wan wê li gor kirinên wan be.16Ez careke din dibêjim: Bila tu kes min bêaqil guman neke. Lê eger hûn guman dikin, min di bêaqiltiyê de jî qebûl bikin ku ez jî piçekê pesnê xwe bidim.17Ev tiştê ku ez dibêjim, ez ne li gor Xudan, lê wek di bêaqiltiyê de, bi piştrastiya ku ji pesindanê tê, dibêjim.18Madem ku gelek li gor fikrên mirovî pesnê xwe didin, ez jî, ezê pesnê xwe bidim.19Hûn wûsa biaqil in ku hûn bi dilxweşî bêaqilan radigirin!20Çimkî eger yek we bike xulam, eger yek ji we bixwe, eger yek feydê ji we bibîne, eger yek li we quretiyê bike, eger yek li rûyê we bixe, hûn van tiştan radigirin.21Ez bi şermî dibêjim: «Hêza me tunebû ku em weha bikin.» Lê eger yek di tiştekî de biwêre ku pesnê xwe bide – ez bi bêaqilî dipeyivim – ez jî diwêrim ku pesnê xwe bidim.22Ma ew Îbranî* ne? Ez jî. Ma Îsraêlî ne? Ez jî. Ma ji dûndana* Birahîm* in? Ez jî.23Ma ew xizmetkarên Mesîh in? Ez wek yekî ku aqilê wî tune bipeyivim – ez hê zêdetir im. Min zêdetir ked daye, ez zêdetir ketime zîndanê, min bêtir lêdan xwar, ez pirr caran gihîştime ber mirinê.24Ji Cihûyan, pênc caran çil kêm yek dar li min hatin xistin.[c] 25Sê caran bi daran li min hat xistin; carekê ez hatim kevirkirin; sê caran di deryayê de qeza hat serê min; şev û rojekê ez di deryaya kûr de mam.[d] 26Min gelek caran rêwîtî kir; ez di talûkeyên çeman re derbas bûm, di talûkeyên rêbiran de, di talûkeyên ji aliyê gelê xwe ve, di talûkeyên ji aliyê miletan ve, di talûkeyên di nav bajêr de, di talûkeyên di çolê de, di talûkeyên di deryayê de û ez di talûkeyên nav birayên qelp de derbas bûm.[e] 27Min ked û zehmet kişand; gelek caran ez di bêxewiyê de, di birçîbûn û tîbûnê de bûm; gelek caran bê xwarin, di nav serma û tazîbûnê de mam.28Ji bilî tiştên ji derve, ku her roj min diperçiqîne, xemxwarina hemû civînan e.29Ma kî lewaz dibe û ez lewaz nabim? Ma kî tê terpilandin* û ez naşewitim?30Eger xwepesindan pêwist be, ezê bi tiştên ku bêhêziya min nîşan didin pesnê xwe bidim.31Xwedê û Bavê Xudan Îsa yê ku her û her pîroz e, dizane ku ez derewan nakim.32Li Şamê, waliyê Arêtas padîşah ji bo ku min bigire, hawirdora tevahiya bajarê Şamê girtibû.[f] 33Ez di pencereke ku di sûrê de bû, di selikê de hatim daxistin û ji destê wî reviyam.
a.  11:3 Destpêkirin 3:1-6, 13
b.  11:9 Filîpî 4:15-18
c.  11:24 Dubarekirina Şerîetê 25:3
d.  11:25 Karên Şandiyan 16:22; 14:19
e.  11:26 Karên Şandiyan 9:23-25; 14:5
f.  11:32 Karên Şandiyan 9:23-25

Korîntî II. Beşê 10 Korîntî II. Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 12 Dîtinî û Peyxamên Pawlos 1Eger bêfeyde be jî, pesindan lazim e. Niha ezê bêm ser dîtinî* û peyxamên* Xudan.2Ez bawermendekî Mesîhê ku berî çardeh salan heta bi ezmanê sisiyan hat hildan nas dikim. Ez nizanim ka di bedenê de bû, ka li derveyî bedenê bû; ez nizanim, Xwedê dizane.3Ez dizanim ku ev mirov – di bedenê de, an li derveyî bedenê bû, ez nizanim; Xwedê dizane –4heta bi bihiştê* hat hildan. Wî li wir tiştên ku nayên îfadekirin, tiştên ku destûra mirov tune ku wan bêje, bihîstin.5Ezê bi yekî weha pesnê xwe bidim; lê ji bêhêziyên xwe pê ve, ez li ser xwe pesnê xwe nadim.6Lê eger ez bixwazim pesnê xwe bidim jî, ez nabim yekî bêaqil. Çimkî ezê rastiyê bêjim. Lê ez dipilikim ku kesek ji tiştê ku li ba min dîtiye an ji min bihîstiye zêdetir li ser min bifikire.7Ji bo ku ez bi peyxamên pirr mezin qure nebim, di bedenê de ji min re stiriyek yanî milyaketekî Îblîs* hat dayîn, ku min bide ber kulman, da ku ez qure nebim.8Min sê caran ji bo vê ji Xudan hêvî kir, da ku ji min dûr bixe.9Lê wî ji min re got: «Kerema min têra te dike. Çimkî hêza min di bêhêziyê de temam dibe.» Ji bo vê yekê ezê bi dilxweşî hê zêdetir bi bêhêziya xwe pesnê xwe bidim, da ku hêza Mesîh li ser min be.10Ji ber vê yekê ez di ber Mesîh de bi lewazî, lome, dijwarî, cefa û tengahiyan kêfxweş im; çimkî kengê ez lewaz bim, hingê ez hêzdar im.11Min bêaqilî kir, we ez mecbûr kirim. Diviya ku ji aliyê we ve ez bihatama tewsiyekirin. Ji ber ku her çiqas ez ne tiştek bim jî, bi tu awayî tu kêmahiya min ji van şandiyên payebilind tune.12Nîşanên şandiyekî, yanî nîşan, karên mezin û keramet, di nav we de bi hemû bîhnfirehiyê hatin pêkanîn.13Ji vê yeka ku ez ji we re nebûm bar pê ve, ma di çi tiştî de hûn ji civînên din kêmtir man? Vê neheqiyê li min bibihûrin!Xema ku Pawlos ji bo Korîntiyan Dixwe 14Va ye, ev cara sisiyan e ez amade me ku bêm ba we û ez ji we re nabim bar. Çimkî ez ne li ya ku bi we re ye, lê belê li we digerim. Çimkî divê ne zarok ji dê û bavê xwe re, lê belê dê û bav ji zarokan re mal bidin hev.15Ezê ji bo we gelek bi dilxweşî tiştên xwe bimezêxim û bêm mezaxtin jî. Eger ez zêde ji we hez bikim, ma ezê kêmtir bêm hezkirin?16Bila be, em bêjin ez ji we re nebûm bar; lê li gor hin ji we min di qurnaziya xwe de hûn bi hîlekarî bi dest xistine!17Ma gelo min bi destê hin ji wan ên ku min şandine ba we, heqê we xwariye?18Min ji Tîtos* hêvî kir ku ew bê ba we û min birayê din jî pê re şand. Ma Tîtos feydeyek ji we standiye? Ma em ne di eynî ruhî de, di eynî şopê de rêve çûn?19Ma ev demeke dirêj e ku hûn difikirin, em xwe li ber we diparêzin? Em bi saya Mesîh li ber Xwedê dipeyivin, îcar hezkirîno, her tişt ji bo avabûna we ye.20Çimkî ez ditirsim çaxê ku ez bêm, ez we ne wek ku ez dixwazim bibînim û hûn jî min ne wek ku hûn dixwazin bibînin, lê ez ditirsim ku pevçûn, çavnebarî, hêrs, hevrikî, ketme*, paşgotinî, quretî û tevlihevî çêbin.21Ez ditirsim ku gava ez dîsa bêm ba we, Xwedayê min, min li ber we bide şermê û ez ji bo gelekên ku berê guneh kirine û ji pîsîtî, fuhûşî û şehweta xwe tobe nekirine, şînê bigirim.
Korîntî II. Beşê 11 Korîntî II. Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Korîntî II. » Beşê 13 Hişyarkirinên Dawî û Silav 1Ev cara sisiyan e ku ez têm ba we. «Divê her tişt bi devê dido an sê şahidan rast derkeve.»[a] 2Ji wan ên ku berî niha guneh kirine û ji hemûyên din re ez niha ji dûr ve tiştê ku min di serdana diduyan de gotibû, careke din dibêjim: Gava ez dîsa bêm, êdî ez tu kesî nadirixînim*.3Madem ku hûn li delîlan digerin, ka gelo Mesîh bi devê min dipeyive… Mesîh li hember we ne lewaz e, lê belê di nav we de hêzdar e.4Rast e, ew bi lewazî hat xaçkirin, lê belê ew bi hêza Xwedê dijî. Em jî di yekîtiya wî de lewaz in, lê belê bi hêza Xwedê, emê bi wî re ji bo we bijîn.5Xwe bi xwe biceribînin û sihêtiya xwe bikin, ka gelo hûn di baweriyê de ne. Ma hûn nizanin ku Îsa Mesîh di dilê we de ye? An nexwe, hûn ji ceribandinê serfiraz dernakevin.6Ez hêvîdar im hûnê fêm bikin ku em ne yên binketî ne.7Îcar em li ber Xwedê dua dikin ku hûn tiştekî xerab nekin. Ev jî ne ew e ku em di ceribandinê de serketî bên dîtin, lê em wek ên serneketî bin jî, armanc ew e ku hûn ya qenc bikin.8Çimkî ne li hember rastiyê, lê belê ji bo rastiyê em dikarin tiştekî bikin.9Kengê em lewaz û hûn hêzdar bin, em şa dibin. Û dua me ev e ku hûn tam bigihîjin.10Loma ez hê nehatî van tiştan dinivîsim, da ku, gava ez bêm, ez wê desthilatiya ku Xudan daye min, bi hişkî bi kar neynim. Çimkî ev desthilatî ne ji bo xerakirinê, lê ji bo avakirinê ji min re hatiye dayîn.Silavên Aştiyê 11Birano, êdî di xweşiyê de bimînin. Kêmahiyên xwe temam bikin, hanê* bidin hevdû, hemfikir bin, di aştiyê* de bijîn û Xwedayê aştî û hezkirinê wê bi we re be.12Bi ramûsana pîroz silavê li hev bikin. Hemû pîroz silavan li we dikin.13Kerema Xudan Îsa Mesîh, hezkirina Xwedê û hevpariya Ruhê Pîroz li ser we hemûyan be. 
a.  13:1 Ji: Dubarekirina Şerîetê 19:15

Korîntî II. Beşê 12 Galatî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 1 Silav 1Ji Pawlosê* Şandî yê ku ne ji mirovan û ne jî bi destê mirovan, lê belê bi destê Îsa Mesîh û Bav Xwedayê ku ew ji nav miriyan rakir, bûye Şandî2û ji hemû birayên ku bi min re ne, ji civînên* bawermendan ên li Galatyayê re:3Ji Bavê me Xwedê û ji Xudan Îsa Mesîh, kerem û aştî* li ser we be.4Wî xwe di ber gunehên me de feda kir, da ku me ji dinya xerab xilas bike. Bi wî awayî wî daxwaza Bavê me Xwedê pêkanî.5Rûmet her û her ji Xwedê re be! Amîn*.Mizgîniyeke Din Tune 6Ez li we şaş dimînim ku hûn çawa evqas zû dev ji yê ku bi kerema Mesîh gazî we kiriye, berdidin û li mizgîniyeke din dizivirin.7Ya rast, mizgîniyeke din tune, lê hin kesên ku we tevlihev dikin û dixwazin Mizgîniya Mesîh xera bikin, hene.8Lê belê eger em, an jî milyaketekî ji ezmên, ji wê Mizgîniya ku me ji we re gotiye pê ve, mizgîniyeke din ji we re bêje, bila nifir li wî be.9Me berê çawa gotiye, ez niha dîsa dibêjim: Eger yek, ji Mizgîniya ku we qebûl kiriye pê ve, yeke din ji we re bêje, nifir li wî be.10Ma niha ez lê digerim ku li mirovan an li Xwedê xweş bêm? An ez dixebitim ku mirovan dilxweş bikim? Eger min hê bixwesta ku ez mirovan dilxweş bikim, ez nedibûm xulamê Mesîh.Xwedê Çawa Gazî Pawlos Kiriye 11Birano, ez bi we didim zanîn ku ew Mizgîniya ku ji aliyê min ve tê dayîn, ne ji mirovan e.12Çimkî min ew ji mirovan nestand û ez ji aliyê wan ve nehatim hînkirin, lê belê min ew bi peyxama* Îsa Mesîh stand.13We li ser jiyana min a berê ya di Cihûtiyê de bihîst. Hingê min pirr zêde tengahî dida civîna bawermendan a Xwedê û min dixwest ku ez wê ji holê rakim.[a] 14Ez di nav gelê xwe de, ji gelekên ku di emrê min de bûn, di Cihûtiyê de bêtir pêşve diçûm û ji bo adetên bav û kalên xwe bi zêdehî xîretkêş bûm.15Lê hê ku ez di malzaroka diya xwe de bûm, Xwedê ez veqetandim û bi kerema xwe gazî min kir.16Û çaxê li wî xweş hat ku Kurê xwe ji min re eşkere bike, da ku ez di nav miletên din de wî bidim bihîstin, ez bi xwîn û goşt neşêwirîm[b] 17û derneketim Orşelîmê*, ba yên ku beriya min bûbûn Şandî*. Lê belê ez çûm Erebistanê û careke din vegeriyam Şamê.18Paşê, piştî sê salan ji bo ku ez Kîfas* nas bikim, ez derketim Orşelîmê û panzdeh rojan li ba wî mam.[c] [d] 19Lê min ji Şandiyan kesek nedît; min bi tenê birayê Xudan Aqûb dît.20Di tiştên ku ez ji we re dinivîsim de, va ye, li ber Xwedê ez derewan nakim.21Piştî wê ez hatim herêmên Sûriye û Kîlîkyayê.22Lê ez bi xwe, ji aliyê civînên bi Mesîh ên li Cihûstanê* ve rû bi rû nehatibûm naskirin.23Wan bi tenê dibihîst: «Wî mirovê ku demekê tengahî dida me, ew niha wê baweriya* ku demekê dixwest ji holê rake, hîn dike.»24Û ji bo min pesnê Xwedê didan.
a.  1:13-14 Karên Şandiyan 8:3; 22:3-5
b.  1:16 Karên Şandiyan 9:3-6
c.  1:18 Karên Şandiyan 9:26-30
d.  1:18 Kîfas: navê din ê «Petrûs» e.

Korîntî II. Beşê 13 Galatî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 2 Pawlos û Şandiyên Din 1Piştî çardeh salan, min Tîtos* jî hilda ba xwe û bi Barnabas re careke din ez derketim Orşelîmê.[a] 2Ez li gor peyxamê çûm. Loma ji bo ku ez badîhewa nebezim an nebezî bim, min ew Mizgîniya ku ez di nav miletan de didim bihîstin, ji wan re got, di civîneke bi taybetî de pêşkêşî yên xweyî siyanet* kir.3Tîtosê ku bi min re bû, bi ser ku Yewnanî bû jî, nehat zorkirin ku sinet* bibe.4Ev yek jî ji rûyê birayên qelp derket, yên ku ew kirin hundir û ketin nav me, da ku bi muxbîrî azadiya me ya bi Mesîh Îsa hîn bibin, me bikin dîl.5Lê ji bo ku rastiya Mizgîniyê herdem bi we re be, me ji bo saetekê jî li ber wan serî dananî.6Lê yên ku giregir tên dîtin – demekê çi bûn, ji bo min ferq nake. Xwedê li şexsê mirovan nanêre – ez dibêjim yên giregir, tiştekî zêde hînî min nekirin.7Lê bervajiyê vê: Wan dît, wek ku li Petrûs hatiye spartin ku Mizgîniyê bide Cihûyan, li min hatiye spartin ku ez Mizgîniyê bidim miletên din.8Çimkî yê ku di jiyana Petrûs de xebitî ku ew ji Cihûyan re bibe Şandî, di jiyana min de jî xebitî ku ez ji miletan re bibim Şandî.9Aqûb*, Kîfas* û Yûhenna* yên ku stûn dihatin hesabkirin, gava bi kerema ku ji min re hatiye dayîn derxistin, ji bo hevpariyê destên xwe yên rastê dan min û Barnabas û erê kirin ku em herin miletên din û ew jî herin Cihûyan.10Bi tenê ji me xwestin ku em belengazan bînin bîra xwe. Min jî xîretkêşî kir ku ez vê yekê bikim.Pawlos li Entakyayê Erzê Petrûs Dişikêne 11Lê gava ku Kîfas hat Entakyayê, ez bi eşkereyî li ber wî rabûm. Ji ber ku sûcdar bû.12Çimkî, beriya ku hin kes ji aliyê Aqûb ve bên, Kîfas bi bawermendên ku ji miletan bûn re xwarin dixwar. Lê piştî ku ew hatin, Kîfas ji yên ku li pey sinetbûnê diçin tirsiya, xwe da paş û ji wan veqetiya.13Cihûyên Mesîhî yên din jî bi wî re durûtî kirin, wusa ku Barnabas jî bi durûtiya wan hat girtin.14Lê gava min dît ku ew li gor rastiya Mizgîniyê rêve naçin, min li pêş hemûyan ji Kîfas re got: «Eger tu Cihû yî û tu bi xwe ne wek Cihûyan, lê wek miletan dijî, tu çawa miletan mecbûr dikî ku bibin Cihû?»Cihû û Milet bi Baweriyê Xilas Dibin 15Her çiqas em bi eslê xwe Cihû ne û em ne ji gunehkarên miletên din in,16em dizanin mirov, ne bi kirina Şerîetê*, lê bi baweriya* ku bi Îsa Mesîh e rastdar derkeve. Û me jî bawerî bi Mesîh Îsa aniye, da ku em ne bi kirina Şerîetê, lê bi baweriya bi Mesîh rastdar derkevin. Çimkî tu kes, bi kirina Şerîetê rastdar dernakeve.[b] 17Lê çaxê em dixebitin ku em bi Mesîh rastdar bên hesabkirin û em jî di vê yekê de gunehkar bên dîtin, qey Mesîh xizmetkarê guneh e? Na, tu caran!18Çimkî, eger ez wan tiştên ku min hilweşandine ji nû ve ava bikim, ez kifş dikim ku ez sûcdar im.19Lê ez bi Şerîetê ji bo Şerîetê mirim, da ku ez ji bo Xwedê bijîm. Ez bi Mesîh re hatim xaçkirin20û êdî ez najîm, lê Mesîh di dilê min de dijî. Ew jiyana ku niha ez di bedenê de dijîm, ez bi baweriya bi Kurê* Xwedê yê ku ji min hez dike û ji bo min xwe feda kir, dijîm.21Ez kerema Xwedê betal nakim. Çimkî eger rastdarî bi Şerîetê be, Mesîh badîhewa miriye.
a.  2:1 Karên Şandiyan 11:30; 15:2
b.  2:16 Romayî 3:20-22

Galatî Beşê 1 Galatî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 3 Şerîet û Bawerî 1Ey Galatiyên bêhiş! Kê sêrbazî li we kir? Ma li ber çavên we, Îsa Mesîh xaçkirî ji we re nehat sûretkirin?2Ez dixwazim tenê vê ji we hîn bibim: Ma we Ruhê* Xwedê bi kirina Şerîetê an bi bihîstin û bawerkirinê stand?3Ma hûn evqas bêhiş in? We bi Ruh dest pê kir, ma niha hûn dixebitin ku bi hêza xwe bibin sêrî?4Ma hûn badîhewa di evqas tecrûbeyan re derbas bûn? – Eger ev bi rastî badîhewa bû.5Nexwe yê ku Ruh dide we û di nav we de kerametan dike, ma vê bi kirina Şerîetê an bi bihîstin û bawerkirina we dike?6Li Birahîm* binêrin: «Wî ji Xwedê bawer kir û ev jê re rastdarî hat hesabkirin.»[a] [b] 7Loma bizanin, yên ku bawer dikin, kurên Birahîm ew in.[c] 8Nivîsara* Pîroz ji berê ve dît ku Xwedê wê miletan bi baweriyê rastdar derxe û ji berê ve ev Mizgînî da Birahîm: «Hemû milet wê bi te bên pîrozkirin.»[d] 9Wusa ku, yên bawer dikin, wê bi Birahîmê ku bawer kiriye re bên pîrozkirin.10Çimkî hemû yên ku pişta xwe bi kirina Şerîetê ve girêdane, di bin nifirê de ne. Ji ber ku weha hatiye nivîsîn: «Her kesê ku di hemû tiştên ku di Kitêba Şerîetê de nivîsî ne, nesekine û neke, di bin nifirê de ye.»[e] 11Îcar eşkere ye ku tu kes li ba Xwedê bi Şerîetê rastdar dernakeve. Çimkî hatiye nivîsîn: «Yê rastdar wê bi baweriyê bijî.»[f] 12Şerîet ne ji baweriyê ye; lê belê hatiye nivîsîn: «Yê ku wan tiştan dike, wê bi wan bijî.»[g] 13Mesîh, em bi berdêl ji nifira Şerîetê kirrîn û rizgar kirin. Ew ji bo me ket bin nifirê; çimkî hatiye nivîsîn: «Her kesê ku bi dar ve daleqandî ye, di bin nifirê de ye.»[h] 14Ev hemû weha bû, da ku bi Mesîh Îsa pîrozbûniya Birahîm bê ser miletan û em bi baweriyê soza Ruh bistînin.Şerîet û Soza Xwedê ya ji Birahîm re 15Birano, ez li gor mirovan dibêjim: Peymana* ku hatiye erêkirin, tenê ya mirovekî be jî, tu kes nikare betal bike an tiştekî  bi ser ve zêde bike.16Îcar soz ji Birahîm û ji dûndana* wî re hatin dayîn. Nayê gotin wek ku ji bo gelekan be: «Ji hemû dûndanê re», lê belê wek ku ji bo yekî bi tenê be, dibêje: «Ji dûndana te re»,[i]  ku ev jî Mesîh e.17Îcar ez vê dibêjim: Şerîeta ku piştî çar sed û sî salan hat, nikare peymana ku Xwedê ji berê ve erê kiribû, rake û bi wî awayî sozê betal bike.[j] 18Çimkî eger mîras ji Şerîetê be, êdî ne ji sozê ye. Lê Xwedê ji kerema xwe ew bi sozê da Birahîm.[k] 19Nexwe Şerîet çima çêbû? Ew ji bo ku sûcan derxe meydanê, ser ve hatiye zêdekirin, da ku heta dûndana ku ji wî re hatibû sozdan bê, bimîne. Ew Şerîet bi rêberiya milyaketan bi destê navberkarekî hat sazkirin.[l] 20Navberkar ne ji bo yekî tenê ye, lê Xwedê yek e.21Nexwe Şerîet li hember sozên Xwedê ye? Na, tu caran! Çimkî eger Şerîeteke ku vedijîne* bihata dayîn, hingê erê, rastdarî wê bi Şerîetê bûya.22Lê belê Nivîsara Pîroz her tişt di bin guneh de girtiye, da ku soz bi baweriya ku bi Îsa Mesîh e, ji yên ku bawer dikin re bê dayîn.23Beriya ku ev bawerî bê, em di bin Şerîetê de girêdayî bûn, heta xuyabûna baweriya ku wê bihata, em di bin çavan de bûn.24Bi vî awayî Şerîet heta bi hatina Mesîh, bû perwerdevanê me, da ku em bi baweriyê rastdar derkevin.25Niha, ji ber ku bawerî hat, êdî em ne di bin destê perwerdevan de ne.26Çimkî hûn hemû bi baweriyê bi saya Mesîh Îsa kurên Xwedê ne.27Ji ber ku hûn hemû yên ku imad* bûne, ku hûn bibin yên Mesîh, we Mesîh li xwe kir.28Êdî ne Cihû û ne jî Yewnanî* hene, ne xulam û ne jî azad hene, ne jî nêr û mê hene; çimkî di yekîtiya Mesîh Îsa de hûn hemû yek in.29Îcar, eger hûn ên Mesîh in, hingê hûn dûndana Birahîm in û li gor sozê jî wêris in.[m] 
a.  3:6 Ji: Destpêkirin 15:6
b.  3:6 Romayî 4:3; Aqûb 2:23
c.  3:7 Romayî 4:16
d.  3:8 Ji: Destpêkirin 12:3; 18:18; 22:18
e.  3:10 Ji: Dubarekirina Şerîetê 27:26
f.  3:11 Ji: Habaqûq 2:4
g.  3:12 Ji: Qanûna Kahîntiyê 18:5
h.  3:13 Ji: Dubarekirina Şerîetê 21:23
i.  3:16 Ji: Destpêkirin 13:15; 24:7
j.  3:17 Derketin 12:40
k.  3:18 Romayî 4:14
l.  3:19 Dubarekirina Şerîetê 33:1-4; Îbranî 2:2; Karên Şandiyan 7:38, 52
m.  3:29 Romayî 4:13

Galatî Beşê 2 Galatî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 4 1Lê ez vê jî dibêjim: Her çiqas ku wêris xwediyê her tiştî be jî, heta ku zarok e ferqa wî ji yê xulam tune.2Heta dema ku bavê wî kifş kiriye, ew di bin destê raspêr* û şahneyan* de ye.3Bi vî awayî jî gava ku em zarok bûn, em di bin hêzên ruhî yên vê dinyayê de bindest bûn.4Lê gava ku dem temam bû, Xwedê Kurê xwe şand. Ew ji jinê çêbû û di bin Şerîetê de bû,5da ku wan ên di bin Şerîetê de ne bi berdêl xilas bike û em kurîtiyê bistînin.6Û ji ber ku hûn kur in, Xwedê Ruhê Kurê xwe yê ku gazî dike: «Abba», yanî «Bavo!» şand dilê me.7Loma êdî tu ne xulam î, lê tu kur î. Madem ku tu kur î, nexwe tu bi destê Xwedê wêris î jî.[a] Ma Emê bi şûn ve Herin? 8Hingê, çaxê ku we Xwedê nas nedikir, we ji yên ku ji xwe ne xwedê ne re xulamtî kir.9Lê niha piştî ku we Xwedê naskir, hê zêdetir: Hûn ji aliyê Xwedê ve hatin naskirin, êdî çawa dîsa hûn li wan hêzên ruhî yên bêhêz û reben vedigerin? Ma hûn dîsa dixwazin xulamtiyê ji wan re bikin?10Hûn roj, meh, demsal û salan digirin.11Ez ji we ditirsim ku xebata min a ji bo we badîhewa here.12Birano, ez hêvî ji we dikim: Bibin wek min, çimkî ez jî bûm wek we. We tu neheqî li min nekir.13Hûn dizanin ku min cara pêşî, ji ber nexweşiyeke bedenê Mizgînî da we.14Rewşa bedena min ji bo we tecrûbeyek bû, lê dîsa we ez kêm nedîtim û ez red nekirim, lê belê we ez wek milyaketekî Xwedê, wek Mesîh Îsa qebûl kirim.15Îcar ew bextewariya we li ku derê ma? Çimkî ez ji bo we şahidiyê dikim ku, eger çêbûya, weyê çavê xwe derxista û bida min.16Îcar ji ber ku min rastî ji we re got, ma ez bûm dijminê we?17Hinekên din ji bo we xeptûleptê dikin, lê ne bi nêta qenc. Ew dixwazin we ji me veqetînin, da ku hûn ji bo wan xeptûleptê bikin.18Ne tenê gava ku ez li ba we bim, lê qenc e ku mirov hergav di tiştên qenc de xeptûleptê bike.19Zarokên min, heta ku Mesîh di dilê we de sûret bistîne, ez careke din ji bo we êşa zarokanînê dikişînim.20Lê min dixwest ku niha ez li ba we bûma û min dengê xwe biguherta, çimkî ez li ser we heyirî mame.Mînaka Hacer û Sarayê 21Ji min re bêjin, ey hûn ên ku dixwazin di bin Şerîetê de bin: Ma hûn Şerîetê nabihîzin?22Hatiye nivîsîn ku du kurên Birahîm hebûn: Yek ji cêriyê û yek jî ji jina azad.[b] 23Lê yê ku ji cêriyê bû li gor bedenê û yê ku ji jina azad bû jî li gor soza Xwedê çêbûye.24Di vê yekê de mînak heye: Ev herdu jin du peyman* in. Yek ji wan peymanan ji Çiyayê Sînayê* ye û ji bo koletiyê zarokan tîne; ew Hacer* e.[c] 25Hacer, Çiyayê Sînayê yê li Erebistanê ye û bi Orşelîma* niha re hemdeng e. Çimkî bi zarokên xwe ve koletiyê dike.26Lê belê Orşelîma ezmanî azad e, diya me ew e.27Ji ber ku hatiye nivîsîn:«Ey jinika bêber, ey ya ku zarokan nayne, şa bibe!Ey tu ya ku bi êşa zarokanînê nizanî,Bi eşq û şahî dengê xwe bilind bike.Çimkî kurên jina devjêberdayî,Ji kurên ya ku mêrê wê heye, bêtir in.»[d] 28Îcar birano, em wek Îshaq* zarokên sozê ne.[e] 29Lê, ka çawa hingê yê ku li gor bedenê çêbûye, tengahî da yê ku li gor Ruh çêbûye, niha jî weha ye.[f] 30Lê belê Nivîsara Pîroz çi dibêje? Dibêje:«Cêriyê û kurê wê bavêje derve.Çimkî kurê cêriyê,Bi kurê ya azad re nabe wêris.»[g] 31Ji bo vê yekê birano, em ne zarokên cêriyê ne, lê em zarokên jina azad in.
a.  4:5-7 Romayî 8:15-17
b.  4:22 Destpêkirin 16:15; 21:2
c.  4:24 Destpêkirin 16
d.  4:27 Ji: Îşaya 54:1
e.  4:28 Destpêkirin 17:18-22
f.  4:29 Destpêkirin 21:9
g.  4:30 Ji: Destpêkirin 21:10

Galatî Beşê 3 Galatî Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 5 Azadiya Xwe Biparêzin 1Mesîh em ji bo azadiyê azad kirine; loma hîmgirtî bin û careke din nekevin bin nîrê xulamtiyê.2Va ye, ez Pawlos ji we re dibêjim: Eger hûn sinet bibin, tu feyda Mesîh ji we re tune.3Ez careke din ji her mirovî re şahidiyê dikim: Yê ku sinet bûye divê tevahiya Şerîetê bike.4Ey hûn ên ku dixwazin bi Şerîetê rastdar derkevin, hûn ji Mesîh veqetiyan û ji keremê dûr ketin.5Lê em bi saya Ruh, bi baweriyê li benda hêviya rastdariyê ne.6Çimkî di yekîtiya Mesîh Îsa de ne sinetbûn û ne jî sinetnebûn, lê tenê baweriya ku bi hezkirinê dixebite, bi kêr tê.7Îcar hûn baş dibezîn; kî ji we re bû asteng ku hûn bi ya rastiyê nekin?8Ev serîpifdan ne ji yê ku gazî we dike ye.9Piçek hevîrtirşk tevahiya hevîr tirş dike.[a] 10Ez bi saya Xudan ji we piştrast im ku hûn tiştekî din nafikirin; lê yê ku hûn tevlihev kirine, kî dibe bila bibe, wê cezayê xwe bikişîne.11Lê heçî ez im, birano, eger niha jî min sinetbûn hîn bikira, çima hê tengahî li min dihat kirin? Eger wusa bûya, wê astenga li ber xaçê ji holê rabûya.12Xwezî wan ên ku serê we tevlihev kirine, xwe bi xwe nemêr bikirana.13Birano, hûn ji bo azadiyê hatin gazîkirin, tenê bila azadî ji bo nefsê nebe fersend, lê belê bi hezkirinê ji hevdû re xizmetê bikin.14Çimkî tevahiya Şerîetê di gotinekê de, yanî di vê de temam dibe: «Wek ku tu ji xwe hez dikî, ji cîranê xwe hez bike.»[b] 15Lê eger hûn hevdû gez bikin û bixwin, hay ji xwe hebin ku hûn ji aliyê hevdû ve neyên telefkirin.Berê Ruh û Karê Nefsê 16Ez vê dibêjim: Bi Ruh rêve herin, hingê hûn tu caran xwestekên nefsê naynin cih.17Çimkî nefs li hember Ruh û Ruh li hember nefsê daxwaz dike; ev li hember hev in, wusa ku tiştên hûn dixwazin bikin, hûn nekin.[c] 18Îcar, eger hûn ji aliyê Ruh ve tên rêvebirin, hingê hûn ne di bin Şerîetê de ne.19Heçî kirinên nefsê ne, ew eşkere ne: Ew fuhûşî, pîsîtî, şehwet,20pûtperestî*, sêrbazî, dijminahî, pevçûn, çavnebarî, hêrs, hevrikî, dubendî, partîkarî,21zikreşî, serxweşî, kêfkirina bi harîtî û sefahet û tiştên wek van in. Wek ku min berê ji we re got, ez careke din dibêjim: Yên ku tiştên weha dikin, Padîşahiya* Xwedê mîras nastînin.22Lê berê Ruh, hezkirin, şahî, aştî*, bîhnfirehî, dilovanî, qencî, dilsozî,23nermî û xwegirtin e. Li hember tiştên weha Şerîet tune.24Heçî yên Mesîh Îsa ne, wan nefs bi xwestek û daxwazên wê ve birine ser xaçê.25Madem ku em bi Ruh dijîn, hingê em bi Ruh rêve jî herin.26Em quretiyê nekin, ji hev re meydanê nexwînin û çavnebariya hev nekin.
a.  5:9 Korîntî I, 5:6
b.  5:14 Ji: Qanûna Kahîntiyê 19:18
c.  5:17 Romayî 7:15-23

Galatî Beşê 4 Galatî Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Galatî » Beşê 6 Em Barên Hevdû Hilgirin 1Birano, eger yek di neheqiyekê de bê girtin, hûn ên ku ruhanî ne, yekî weha bi ruhê nermîtiyê bînin ser rê. Tu jî hay ji xwe hebe, da ku tu neyî ceribandin.2Barên hevdû hilgirin û bi vî awayî Şerîeta Mesîh pêk bînin.3Çimkî eger yek ne tiştek be û xwe tiştek hesab bike, ew xwe bi xwe dixapîne.4Bila her kes karê xwe biceribîne. Hingê mirov ne bi kirinên hinekên din, lê tenê bi kirinên xwe dikare pesnê xwe bide.5Çimkî her kes wê barê xwe hilgire.6Yê ku di peyvê* de hatiye hînkirin, bila di hemû tiştên qenc de parê bide wî yê ku hîn dike.7Neyên xapandin! Tinaz bi Xwedê nayê kirin. Çimkî, mirov çi biçîne, wê wî bidirû.8Yê ku li nefsa xwe biçîne, wê ji nefsê rizîbûnê bidirû. Lê yê ku li Ruh biçîne, wê ji Ruh jiyana herheyî bidirû.9Û em ji qencîkirinê newestin, çimkî eger em sist nebin, emê di demsala wê de bidirûn.10Nexwe heta ku fersenda me hebe, em ji hemûyan re, bi taybetî jî ji xwişk û birayên bawermend re qenciyê bikin.Şîretên Dawî û Silavên Aştiyê 11Binêrin, ez bi destê xwe ji we re bi çi herfên mezin dinivîsim.12Yên ku zorê li we dikin ku hûn sinet bibin, ew kes in ku dixwazin xwe bi tiştên bedenê derxin pêş. Ew bi tenê weha dikin, da ku mirov di ber xaça Mesîh de tengahiyê nedin wan.13Her çiqas ew sinetbûyî ne jî, ew bi xwe Şerîetê pêk naynin, lê belê dixwazin ku hûn sinet bibin, da ku bi bedena we pesnê xwe bidin.14Lê ji min dûr be ku ez ji xaça Xudanê me Îsa Mesîh pê ve bi tiştekî din pesnê xwe bidim. Bi wê xaçê dinya ji bo min hatiye xaçkirin û ez jî ji bo dinyayê.15Çimkî ne sinetbûn, ne jî sinetnebûn, bi tenê afirandina nû tiştek e.16Aştî û rehm li ser hemûyên ku li gor vê qeydeyî rêve herin û li ser Îsraêlê Xwedê be.17Bila ji niha û pê ve tu kes zehmet nede min, çimkî cih-birînên Îsa li ser bedena min in.18Birano, kerema Xudanê me Îsa Mesîh bi ruhê we re be. Amîn*. 
Galatî Beşê 5 Efesî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 1 Silav 1Ji Pawlosê* ku bi daxwaza Xwedê Şandiyê Mesîh Îsa ye, ji pîrozên* li Efesê re yên ku bi saya Mesîh Îsa dilsoz in:2Ji Bavê me Xwedê û ji Xudan Îsa Mesîh, kerem û aştî* li ser we be.Pîroziya Ruhanî 3Xweda û Bavê Xudanê me Îsa Mesîh pîroz be. Wî em bi saya Mesîh, bi her bereketa ruhanî ya li cihên ezmanî pîroz kirine.4Wî em ji beriya damezrandina dinyayê bi Mesîh bijartin, da ku em li ber wî di hezkirinê de pîroz û bêleke bin.5Li gor kêf û daxwaza xwe, wî em ji pêşî ve kifş kirin, da ku em bi saya Îsa Mesîh jê re bibin zarok.6Wusa ku kerema wî ya bi rûmet a ku wî bi Hezkiriyê xwe ji me re kiriye xelat, bê pesindan.7Bi saya wî em bi berdêla xwîna wî rizgar bûne, me lêbihûrtina neheqiyên xwe standiye. Ev li gor dewlemendiya kerema wî ye[a] 8ya ku wî bi her şehrezayî û fêmdariyê bi zêdehî daye me.9Wî sira daxwaza xwe ya ku li gor dilê xwe bi Mesîh saz kiribû, bi me da zanîn.10Yanî li gor vê plana ku gava wextê wê hat ewê pêk bîne, ewê hemû tiştan, hem yên li ezmanan, hem jî yên li ser erdê di bin destê Mesîh de bike yek.11Li gor mebesta Xwedayê ku her tiştî li gor biryar û daxwaza xwe saz dike, em ji berê ve hatin kifşkirin û bi Mesîh hatin bijartin,12da ku em ên ku me pêşî hêviya xwe bi Mesîh ve girêdaye, ji bo pesindana rûmeta wî bijîn.13Gava we peyva* rastiyê, Mizgîniya* xilasiya xwe bihîst û bawerî* bi wî anî, hûn jî bi Ruhê* Pîroz ê ku hatibû sozdan, di şexsê wî de hatin morkirin.14Ruh, heta dema rizgariya wan ên ku yên Xwedê ne, destberiya mîrasa me ye. Şikir ji rûmeta Xwedê re!Duaya Pawlos 15Ji bo vê yekê ji dema ku min baweriya* we ya bi Xudan Îsa û hezkirina we ya ji bo hemû pîrozan bihîstiye ve,16ez we di duayên xwe de tînim bîra xwe û bê rawestin ji bo we şikir dikim,17da ku Xwedayê Xudanê me Îsa Mesîh, Bavê rûmetê, ruhê peyxam* û şehrezayiyê bide we, ku hûn wî hê çêtir nas bikin;18çavên dilê we ronahî bibin, da ku hûn bizanin hêviya ku hûn ji bo wê hatine gazîkirin çi ye û dewlemendiya rûmeta mîrasa wî ji bo pîrozan çi ye19û mezinahiya hêza wî ya bêsînor a ku ji bo me yên ku bawer dikin, li gor qewet û karîna wî dixebite, çi ye.20Ev hêz, hêza wî ye, yê ku Mesîh ji nav miriyan rakir û li cihên ezmanî, li milê xwe yê rastê da rûniştin.[b] 21Xwedê, Mesîh ne tenê di vê dinyayê de, lê di dinya ku bê de jî derxist ser her serwerî, desthilatî, hêz û xudantiyê û derxist ser her navê ku tê bîranîn.22Û Xwedê «her tişt xist bin lingên wî»[c]  û ew bi serîtiya li ser her tiştî da Civînê*.[d] 23Ev bedena wî ye, tijetiya wî ye, yê ku li her derê her tiştî tije dike.
a.  1:7 Kolosî 1:14
b.  1:20 Zebûr 110:1
c.  1:22 Ji: Zebûr 8:6
d.  1:22 Kolosî 1:18

Galatî Beşê 6 Efesî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 2 Ji Mirinê Derbasbûna Jiyanê 1Hûn jî ji ber neheqî û gunehên xwe mirî bûn.[a] 2Hingê hûn li gor çerxa vê dinyayê, li gor serokê hukumdariya hewayê, yanî li gor wî ruhê ku niha di nav mirovên neguhdar de dixebite, rêve çûn.3Demekê em jî, em hemû di nav wan de, me bi daxwaza fikir û bedena xwe kir, em li gor xwestekên nefsê rêve çûn. Ji xwe em jî wek ên din, zarokên xezebê bûn.4Lê Xwedayê ku bi rehmê dewlemend e, ji ber hezkirina xwe ya mezin a ku bi wê ji me hez kir,5hê ku em ji ber neheqiyên xwe mirî bûn jî, em bi Mesîh re vejandin. Hûn bi keremê xilas bûn.6Xwedê em di şexsê Mesîh Îsa de bi wî re rakirin û li cihên ezmanî bi wî re dan rûniştin.7Wî ev yek kir, da ku dewlemendiya kerema xwe ya bêsînor bi wê qenciya ku bi Mesîh Îsa ji bo me ye, di demên ku bên de nîşan bide.8Çimkî hûn bi riya baweriyê, bi keremê xilas bûn û ev ne ji we ye, diyariya Xwedê ye.9Ev ne ji kirinan e, da ku tu kes pesnê xwe nede.10Çimkî em berhema Xwedê ne û em bi Mesîh Îsa hatine afirandin, da ku em di van karên qenc ên ku Xwedê ji pêşî ve amade kirine de, rê ve herin.Yekîtiya bi Mesîh 11Loma bînin bîra xwe – hûn ên ku li gor bedenê milet in – ku hûn demekê ji aliyê wan ên ku bi dest di bedenê de hatine sinetkirin* û ji xwe re sinetbûyî dibêjin ve, «sinetnebûyî» dihatin gotin.12Di wê demê de hûn bê Mesîh bûn, hûn ji hemwelatiya gelê Îsraêl der û ji peymanên* sozê re xerîb, li dinyayê bê hêvî û bê Xwedê bûn.13Lê niha hûn ên ku demekê dûr bûn, di yekîtiya Mesîh Îsa de, bi saya xwîna Mesîh nêzîk bûne.14Çimkî aştiya* me ew e; wî herdu, Cihû û miletên din kirin yek û bi bedena xwe dîwarê navbirkê, yanî dijminahî hilweşand.15Wî Şerîet* bi emir û qeydeyên wê ve betal kir, da ku di şexsê xwe de ji herduyan, ji Cihû û ji miletên din, mirovekî nû biafirîne û bi wî awayî aştiyê çêke[b] 16û bi xaçê herduyan di yek bedenê de bi Xwedê re li hev bîne û bi vê yekê dijminahiyê bikuje.[c] 17Îcar ew hat, Mizgîniya aştiyê hem ji we yên ku dûr bûn re û hem jî ji yên nêzîk re da.[d] 18Çimkî bi rêberiya wî em herdu dikarin bi yek Ruhî derkevin ber Bav*.19Îcar êdî hûn ne xerîb û biyanî ne, lê belê hûn hemwelatiyên pîrozan û maliyên Xwedê ne.20Hûn li ser bingeha Şandî* û pêxemberan* avakirî ne û Mesîh Îsa bi xwe kevirê riknê bingehê ye.21Bi wî hemû avahî hevdû digire û ji bo ku bi Xudan bibe perestgeheke pîroz, mezin dibe.22Bi wî hûn jî bi hev re di Ruh de tên avakirin, da ku hûn bibin warê Xwedê.
a.  2:1 Kolosî 2:13
b.  2:15 Kolosî 2:14
c.  2:16 Kolosî 1:20
d.  2:17 Îşaya 57:19

Efesî Beşê 1 Efesî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 3 Xizmeta Pawlos a ji bo Miletan 1Ji bo vê yekê ez Pawlos, ji bo we miletan di ber Mesîh Îsa de girtî me.2Bêguman we bihîstiye ku ev şahnetiya* keremê ji aliyê Xwedê ve ji bo we ji min re hatiye dayîn.3Wek ku min berî niha jî bi kurtî nivîsîbû, ev sir bi peyxamê ji min re hat dayîn.4Gava ku hûn vê bixwînin, hûnê bikarin têbigihîjin ku ez sira Mesîh çawa fêm dikim.5Ev sir di nifş* û qernên berê de ji mirovan re nehat dazanîn, wek ku niha ji Şandiyên wî yên pîroz û ji pêxemberên wî re bi Ruh hatiye eşkere kirin.6Sir ev e, ku miletên din bi saya Mizgîniyê hemwêris in, endamên eynî bedenê û hevparên soza Xwedê ne ya ku bi Mesîh Îsa ye.[a] 7Li gor diyariya kerema Xwedê ya ku bi xebata hêza wî ji min re hatiye dayîn, ez bûm xizmetkarê vê Mizgîniyê.8Bi ser ku ez di nav hemû pîrozan de yê herî kêm im jî, ev kerem ji min re hat dayîn, da ku ez Mizgîniya dewlemendiya Mesîh a ku nayê salixdan ji miletan re bidim9û plana bi sira ku ji demên bê destpêk ve li ba Xwedayê ku her tişt afirandiye veşartî bû, ji hemûyan re derxim ber ronahiyê, ku ew çi ye.10Wusa ku şehrezayiya Xwedê ya pirr alî, bi navgîniya Civînê*, ji serwerî û desthilatiyên li cihên ezmanî re bê dazanîn.11Ev li gor mebesta Xwedê ya ji demên bêdestpêk ve bû, ku wî bi saya Xudanê me Mesîh Îsa pêk anî.12Di yekîtiya Mesîh de û bi baweriya bi wî, em dikarin bi cesaret û ewlehî derbasî ber Xwedê bibin.13Ji ber vê yekê, ez ji we hêvî dikim ku hûn, ji ber cefayên ku ez ji bo we dikişînim, dilsar nebin; ew ji bo we rûmet in.Dua ji bo Efesiyan 14Ji bo vê yekê, ez li ber Bavê ku15li erd û ezmanan her bavikî nav jê standiye, diçim ser çokan.16Bila ew li gor dewlemendiya rûmeta xwe, qewetê bide we ku hûn bi Ruhê wî, di mirovê hundir de xurt bibin,17da ku bi baweriyê Mesîh di dilê we de rûne û hûn di hezkirinê de ra* bidin û hîmgirtî bin,18da ku hûn bikarin bi hemû pîrozan re firehî, dirêjahî, bilindahî û kûrahiya vê hezkirinê fêm bikin.19Bi vî awayî, hûn hezkirina Mesîh a ku gelek di ser zanînê re ye bizanin û bi hemû tijetiya Xwedê tije bibin.20Ji wî yê ku dikare li gor hêza xwe ya ku di hundirê me de dixebite, ji tiştê ku em dixwazin an jî em difikirin hê gelek zêdetir bike re,21di Civînê de û bi saya Mesîh Îsa heta hemû nifşan û her û her rûmet be. Amîn*.
a.  3:4-6 Kolosî 1:26-27

Efesî Beşê 2 Efesî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 4 Yekîtiya Bedenê 1Îcar ez yê ku di ber Xudan de girtî me, ez ji we hêvî dikim ku hûn di jiyana xwe de bi awayê ku hêjayî gazîkirina we ye, rêve herin.2Di hezkirinê de bi hemû nefsbiçûkî û nermiyê bi bîhnfirehî hevdû ragirin.[a] 3Xîretkêşiyê bikin ku hûn yekîtiya Ruh bi hevgirêdana aştiyê biparêzin.4Wek ku Xwedê hûn gazî yek hêviyê kirine, beden yek e, Ruh yek e5Xudan yek e, bawerî yek e, imad* yek e.6Xwedê yek e, bavê hemûyan e; ew di ser hemûyan re ye, bi hemûyan re ye û di nav hemûyan de ye.7Û li gor pîvana diyariya Mesîh ji her yekî ji me re kerem hat dayîn.8Loma dibêje:«Gava ku hilkişiya, derket jor,Hêsîr* li pey xwe birin,Û diyarî dan mirovan.»[b] 9Ev «derket jor» tê mana çi? Dixwaze bêje ku pêşî ew daketibû derên erdê yên jêr.10Yê ku daketiye û ji bo ku her tiştî tije bike derketiye jor, di ser hemû ezmanan re eynî ew e.11Wî bi xwe diyarî da, ku hinek bibin Şandî, hinek pêxember, hinek mizgînvan, hinek jî şivan û mamoste,12da ku yên pîroz ji bo xebata xizmetkirinê bên rapêçan û bedena Mesîh bê avakirin13heta ku em hemû bigihîjin yekîtiya bawerî û naskirina Kurê* Xwedê û bibin mirovê gihîştî, bigihîjin pîvana bejna Mesîh a temam û tije.14Da ku êdî em nebin zarokên ku bi pêlan vir ve û wê ve tên kişkişandin, li ber her bayê hîndariya mirovên xapînok diçin û bi qurnaziya hîlekariyên wan ji rê derdikevin.15Lê em bi hezkirinê rastiyê bêjin, di her tiştî de ber bi wî ve mezin bibin ku serî ew e, Mesîh e.16Bi wî hemû beden hevdû digire û bi alîkariya her movikê girêdayî ye; bi wî her endam li gor qeweta xwe dixebite û bi vî awayî beden mezin dibe û di hezkirinê de tê avakirin.[c] Jiyana Kevin û ya Nû 17Loma ez vê dibêjim û bi navê Xudan li ser disekinim: Êdî wek miletên din ên ku di fikirîna xwe ya pûç de rêve diçin, hûn neçin.18Têgihîştina wan tarî ye; ew ji ber xeşîmî û hişkîtiya dilê xwe, ji jiyana Xwedê re biyanî ne.19Wan her pêhesîn winda kiriye û ji bo ku bi çavbirçîtî her pîsîtiyê bikin, xwe dane destê bêedebiyê.20Lê we Mesîh bi vî awayî nas nekir.21Bêguman we li ser wî bihîstiye û hûn li gor wî hatine hînkirin, wek ku rastî bi Îsa ye,22ku hûn mirovê kevin ê li gor jiyana we ya berê, ku bi xwestekên xapînok dirize, ji ser xwe bavêjin[d] 23û di ruh û hişê xwe de nû bibin24û mirovê nû li xwe bikin ê ku di rastdarî û pîroziya rastiyê de li gor Xwedê hatiye afirandin.[e] 25Loma derewan ji xwe dûr bixin û «her yek ji we bi cîranê xwe re rastiyê bipeyivin,»[f]  çimkî em endamên hev in.26«Hêrs bibin, lê guneh nekin;»[g]  bila roj li ser hêrsa we neçe ava.27Ne jî rê bidin Îblîs.28Yê ku dizî kiriye, divê êdî diziyê neke, lê bila bi destê xwe tiştê qenc bike û bixebite, da ku tiştekî wî hebe ku bide yê hewcedar.29Bila qet gotina xerab ji devê we dernekeve, lê belê ji bo perwerdekirinê çi qenc e – wek ku lazim e – wê bêjin, da ku ew ji guhdaran re keremdar be.30Ruhê* Xwedê yê Pîroz ê ku hûn ji bo roja rizgariyê bi wî hatine morkirin, xemgîn nekin.31Bila bi her xerabiyê re her tehlî, hêrs, xezeb, qîrîn û buxtan ji we dûr kevin.32Li hember hev keremdar û dilovan bin û wek ku Xwedê bi Mesîh li we bihûrtiye, li hevdû bibihûrin.[h] 
a.  4:2 Kolosî 3:12-13
b.  4:8 Ji: Zebûr 68:18
c.  4:16 Kolosî 2:19
d.  4:22 Kolosî 3:9; Romayî 6:6
e.  4:24 Kolosî 3:10
f.  4:25 Ji: Zekerya 8:16
g.  4:26 Ji: Zebûr 4:4
h.  4:32 Kolosî 3:13

Efesî Beşê 3 Efesî Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 5 1Ji bo vê yekê, wek zarokên delal mîna Xwedê bikin.2Çawa ku Mesîh ji me hez kir û ji bo me xwe feda kir û xwe wek pêşkêş û goriyeke* bîhnxweş pêşkêşî Xwedê kir, hûn jî wusa di hezkirinê de rêve herin.3Bi awayê ku li pîrozan tê, divê di nav we de, navê fuhûşiyê û her cûreyê nepakî an çavbirçîtiyê qet neyê gotin jî.4Û divê peyivîna bêedebî û bi ehmeqî, an henekên zir, yanî tiştên ku ne hêja ne, nebin, lê hê bêtir hûn şikirdar bin.5Vê yekê qenc bizanin ku di Padîşahiya Mesîh û Xwedê de mîrasa tu mirovê fuhûşker, nepak an jî mirovê çavbirçî yanî pûtperest*, tune.Zarokên Ronahiyê 6Bila tu kes we bi peyvên pûç nexapîne, çimkî xezeba Xwedê ji ber van tiştan tê ser kurên neguhdariyê.7Îcar hûn nebin hevparên wan.8Demekê hûn tarîtî bûn, lê niha hûn bi Xudan ronahî ne. Îcar wek zarokên ronahiyê rêve herin,9ji ber ku berê ronahiyê di her qencî, rastî û rastdariyê de ye.10Tiştê ku li xweşa Xudan diçe, kifş bikin.11Nebin hevparên karên tariyê yên bêber, lê hê bêtir wan tiştan eşkere bikin.12Çimkî tiştên ku ew bi dizî dikin, eyb e ku bên gotin jî.13Lê her tiştê ku dikeve ber ronahiyê, xuya dibe.14Çimkî her tiştê ku xuya dibe, ronahî ye. Loma tê gotin:«Ey yê ku radize, hişyar bibe!Ji nav miriyan rabe ûMesîh wê ji te re bibiriqe.»[a] 15Loma bala xwe bidinê ka hûn çawa rêve diçin, ne wek ên neşehreza, lê belê wek ên şehreza herin.16Îcar ji fersenda vê demê îstifade bikin, çimkî roj xerab in.[b] 17Loma ne bêaqil bin, lê belê fêm bikin ka daxwaza Xudan çi ye.18Û bi şerabê serxweş nebin, di wê de bêedebî heye; lê bi Ruh tije bibin.19Ji hev re Zebûr, lavije* û stranên ruhanî bêjin, di dilê xwe de ji Xudan re stran û lavijeyan bistrînin.[c] 20Hergav ji bo her tiştî bi navê Xudanê me Îsa Mesîh ji Bav Xwedê re şikir bikin.Têkiliyên Navmalê 21Bi tirsa Mesîh bi ya hev bikin.22Ey jinno! Wek ku hûn bi ya Xudan dikin, wusa bi ya mêrê xwe bikin.[d] 23Çimkî çawa Mesîh serê Civînê ye, mêr serê jinê ye û Mesîh bi xwe Xilaskarê Civînê, yanî bedenê ye.24Îcar çawa ku Civîn bi ya Mesîh dike, bila jin jî bi vî awayî di her tiştî de bi ya mêrê xwe bike.25Ey mêrno! Wek ku Mesîh ji Civînê hez kir û xwe di ber wê de feda kir, bila her kes ji jina xwe hez bike.[e] 26Wî xwe feda kir, da ku Civînê bi peyva xwe pîroz bike û bi şuştina avê paqij bike,27da ku Civînê bi rewneqiya* wê ve pêşkêşî xwe bi xwe bike, ku tu leke an qermîçek an tiştekî wek van li ser wê nebe, lê belê ew pîroz û bêleke be.28Bi vî awayî her mêr jî deyndar e ku wek bedena xwe, ji jina xwe hez bike. Yê ku ji jina xwe hez dike, ji xwe hez dike.29Çimkî tu kesî, tu caran ji bedena xwe nefret nekiriye, lê ew bedena xwe xweyî dike û xema wê dixwe, wek ku Mesîh jî Civînê xweyî dike û xema wê dixwe.30Çimkî em endamên bedena wî ne.31«Loma mêr wê dê û bavê xwe berde, bi jina xwe re bibe yek û herdu jî wê bibin bedenek.»[f] 32Ev sir mezin e; lê ez vê li ser Mesîh û li ser Civînê dibêjim.33Loma bila her yek ji we jî wek ku ji xwe hez dike, ji jina xwe hez bike û bila jin siyaneta* mêrê xwe bigire.
a.  5:14 Binêre: Îşaya 26:19; 60:1
b.  5:16 Kolosî 4:5
c.  5:19 Kolosî 3:16-17
d.  5:22 Kolosî 3:18; Petrûs I, 3:1
e.  5:25 Kolosî 3:19; Petrûs I, 3:7
f.  5:31 Ji: Destpêkirin 2:24

Efesî Beşê 4 Efesî Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Efesî » Beşê 6 1Zarokno, li gor Xudan li ber dê û bavê xwe serî deynin, çimkî ev rast e.[a] 2«Qedrê dê û bavê xwe bigire» – emrê pêşî yê bi sozê, ev e:3«Da ku qencî li te bibe û li ser erdê emrê te dirêj be.»[b] 4Bavno! Hûn jî hêrsa zarokên xwe ranekin, lê wan bi terbiye û şîreta Xudan perwerde bikin.5Xulamno, wek ku hûn li ber Mesîh serî datînin, bi tirs û lerizîn û ji dil û can li ber mîrzayên xwe yên li ser dinyayê serî deynin.[c] 6Vê yekê ne bi xizmeta ku li ber çav tê kirin ku li mirovan xweş bê, lê belê wek xizmetkarên Mesîh, daxwaza Xwedê ji dil û can bînin cih.7Ne wek ji mirovan re, lê wek ku ji Xudan re tê kirin ji dil û can xizmetê bikin.8Û hûn dizanin ku her kî çi qenciyê bike, wê bergîdanê* ji Xudan bistîne, dixwazî bila xulam be, dixwazî bila azad be.9Hûn jî, mîrzano eynî tiştan ji wan re bikin û êdî dev ji gefxwarinê berdin, çimkî hûn dizanin ku Xudanê we û yê wan li ezmanan e û li ba wî xatirgirtin tune.[d] Çekên ku Xwedê Dide 10Bi kurtî, bi Xudan û bi qeweta karîna wî bi hêz bibin.11Ji bo ku hûn bikarin li hember hîleyên Îblîs rawestin, hemû çekên Xwedê li xwe bikin.12Çimkî cenga me ne li hember xwîn û goşt e, lê belê li hember serweriyan, li hember desthilatiyan, li hember hukumdarên gerdûnê yên vê taristaniyê, li hember ordiyên ruhî yên xerabiyê yên li cihên ezmanî ye.13Ji ber vê yekê hemû çekên Xwedê bistînin, da ku hûn bikarin di roja xerab de li ber xwe bidin û piştî ku we her tişt kir, li cihê xwe rawestin.14Îcar, pişta xwe bi rastiyê bipêçin û zirxê rastdariyê li xwe bikin[e] 15û lingên xwe ji bo Mizgîniya aştiyê bi amadebûnê pêlav bikin û li cihê xwe bisekinin.[f] 16Bi ser hemûyan de, mertalê baweriyê ku hûn pê bikarin hemû tîrên agirî yên Yê Xerab bitemirînin, bigirin destê xwe.17Û rahêjin kumzirxê xilasiyê û şûrê Ruh ê ku peyva Xwedê ye.[g] 18Bi her dua û lavakirinê, herdem bi Ruh dua bikin. Ji bo vê yekê hişyar bimînin û ji bo hemû pîrozan herdem bi berdewamî lava bikin.19Ji bo min jî dua bikin, da ku, gava ez devê xwe vekim, peyv ji min re bê dayîn û ez sira Mizgîniyê bi ziravî bidim zanîn.20Di ber wê de ez bi zincîran girêdayî qasidiyê dikim. Dua bikin, da ku ez bê tirs, wek ku pêwist e, wê bêjim.Silavên Aştiyê 21Ji bo ku hûn jî bizanin ez çawa me û çi dikim, birayê hezkirî û di yekîtiya Xudan de xizmetkarê dilsoz Tixîkos* wê her tiştî bi we bide zanîn.22Ez wî ji bo vê yekê dişînim ba we, da ku hûn tiştên li ser me bizanin û ew cesaretê bide dilê we.23Bila aştî û bi baweriyê hezkirin ji Bav Xwedê û Xudan Îsa Mesîh ji birayan re be.24Kerem li ser wan hemûyan be, yên ku bi hezkirina nemir ji Xudanê me Îsa Mesîh hez dikin. 
a.  6:1 Kolosî 3:20
b.  6:2-3 Ji: Derketin 20:12; Dubarekirina Şerîetê 5:16
c.  6:4-5 Kolosî 3:21-25
d.  6:9 Kolosî 4:1; Dubarekirina Şerîetê 10:17
e.  6:14 Îşaya 59:17
f.  6:15 Îşaya 52:7
g.  6:17 Îşaya 59:17

Efesî Beşê 5 Filîpî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Filîpî » Beşê 1 Silav 1Ji xulamên Mesîh Îsa, ji Pawlos* û ji Tîmotêyos*, ji hemû pîrozên* Mesîh Îsa yên li Filîpyayê re û tevî wan ji çavdêr û alîkaran re:2Ji Bavê me Xwedê û ji Xudan Îsa Mesîh, kerem û aştî li ser we be.Spasî û Dua 3Her cara ku ez we tînim bîra xwe, ez şikir ji Xwedayê xwe re dikim.4Hergav di hemû duakirina xwe de ez bi şahî ji bo we hemûyan daxwaz dikim.5Çimkî ji roja pêşî û heta niha hûn ji bo pêşveçûna Mizgîniyê bi min re hevpariyê dikin.6Ez piştrast im, yê ku di dilê we de dest bi karê qenc kiriye, wê heta Roja Mesîh Îsa wî bîne serî.7Ji bo min rast e ku ez li ser we hemûyan weha bifikirim, çimkî hûn di dilê min de ne. Hem di girtina min de û hem jî di parastin û rastderxistina min a Mizgîniyê de, hûn hemû bi min re hevparên keremê ne.8Xwedê şahidê min e ku çawa ez bi dilovaniya Mesîh Îsa bêriya we hemûyan dikim.9Dua min ev e ku hezkirina we bi zanîn û hemû têgihîştina di her tiştî de hê û hê zêdetir bibe,10da ku hûn ya herî qenc hilbijêrin û di Roja Mesîh de paqij û bêqusûr bin.11Wusa ku hûn, ji bo rûmet û pesnê Xwedê bi berê rastdariyê yê ku ji Îsa Mesîh tê, tije bibin.Belavbûna Mizgîniyê 12Birano, ez dixwazim ku hûn bizanin, tiştên ku hatin serê min, hê bêtir ji pêşveçûna Mizgîniyê re bûn alîkar.13Wusa ku ji hemû berevanên qesrê û ji hemûyên din re jî eşkere bû ku ez di ber Mesîh de girtî me.14Gelek birayan ji girtina min ewlehî ji Xudan stand û ji bo ku bêtirs peyva* Xwedê bêjin, hê bêtir bi zirav bûn.15Erê, hinek ji çavnebarî û hemberiyê Mizgîniya Mesîh didin bihîstin, lê hinek jî bi niyeteke qenc.16Evên ha ji hezkirinê Mizgîniyê didin, çimkî dizanin ku ez ji bo parastina Mizgîniyê di girtîgehê de me.17Lê yên din ne bi dilekî pak, lê ji hevrikiyê, Mesîh didin bihîstin. Ew guman dikin ku wê tengahiyên min di girtîgehê de zêde bikin.18Xem tune! Dixwazî bila bi hêcetan* be, dixwazî jî bila ji dil be, bi her awayî Mesîh didin bihîstin û bi vê ez şa dibim. Erê, ezê bi vê şa bibim jî,19çimkî ez dizanim ku bi duayên we û bi alîkariya Ruhê Îsa Mesîh ev yek wê ji bo xilasiya min çêbe.20Hêvî û bendewariya min ev e ku ez di tu tiştî de neyêm şermkirin, lê bi cesareteke temam, eger bi mirina min an jî bi jiyana min be, wek hergav niha jî Mesîh wê bi bedena min bê bilindkirin.21Çimkî ji bo min jiyan Mesîh e û mirin jî qezenc e.22Lê eger jiyana di bedenê de ji bo xebata min ber bîne, hingê ez nizanim kîjanê bibijêrim.23Ez di navbera herduyan de ketime tengahiyê; ez dixwazim veqetim û bi Mesîh re bim, çimkî ev hê gelek çêtir e.24Lê mayîna min a di bedenê de ji bo we bêtir pêwist e.25Ez bi vê piştrast im û dizanim ku ezê bimînim û bi we hemûyan re bim, da ku hûn pêşve herin û di baweriyê* de şa bibin.26Wusa ku, gava ez dîsa bêm ba we, hûn bi Mesîh Îsa hê bêtir bi min pesnê xwe bidin.27Lê bila jiyana we hêjayî Mizgîniya Mesîh be, da ku ez bêm we bibînim, an neyêm jî, ez bibihîzim ku hûn di ruhekî de hîmgirtî ne û bi dil û can bi hev re ji bo baweriya* Mizgîniyê tekoşînê* dikin28û di tu tiştî de ji wan ên ku li hember we radiwestin, natirsin. Ev yek ji bo wan nîşana helakbûnê ye, lê ji bo we, ya xilasiyê ye û ev jî ji Xwedê ye.29Çimkî di ber Mesîh de kerem li we hatiye kirin ku hûn ne tenê baweriyê bi wî bînin, lê belê di ber wî de cefayê jî bikişînin.30Îcar hûn jî di eynî tekoşînê de ne, wek ku we ez tê de dîtim û niha jî hûn li ser min dibihîzin.[a] 
a.  1:30 Karên Şandiyan 16:19-40

Efesî Beşê 6 Filîpî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Filîpî » Beşê 2 Yekîtîya di Nefsbiçûkiyê de 1Eger cesaretdaneke bi Mesîh, handaneke* ji hezkirinê, hevpariyeke we bi Ruh, hezkirineke ji dil û dilovaniyek heye,2şahiya min temam bikin. Bila fikra we yek be, eynî hezkirina we hebe, fikra we û dilê we yek be.3Tu tiştî bi hevrikiyê an bi pesindana pûç nekin. Lê bila bi nefsbiçûkî her yek ji we yên din di ser xwe re bigire.4Bila her yek ji we ne tenê li karê xwe, lê belê li karê yên din jî binêre.5Bila ew fikirîn bi we re hebe, ku bi Mesîh Îsa re jî bû:6Bi ser ku  ew di xasîtiya Xwedê de bû jî,Wî wekheviya bi Xwedê re xenîmetek hesab nekir.7Lê belê wî mezinahiya xwe ji xwe xist,Xasîtiya xulam stand û bû mîna mirovan,Di şiklê mirovan de xuya bû.8Wî xwe nizim kir, îtaet kir û çû mirinê,Heta çû mirina li ser xaçê.9Ji bo vê yekê Xwedê ew gelek bilind kirÛ navê di ser her navî re da wî.10Da ku bi navê Îsa,Hemû yên li ezmên, li erdê û di bin erdê de,Herin ser çokan11Û ji bo rûmeta Bav Xwedê,Her ziman eşkere bike û bêje ku Îsa Mesîh Xudan e.[a] Wek Stêran Biçirisin 12Ji ber vê yekê, hezkirîno, çawa ku we hergav bi ya min kiribe, niha jî, ne tenê di dema ku ez li ba we me, lê belê hê bêtir di dema ku ez ne di nav we de me jî, bi ya min bikin; bi tirs û lerizînê xilasiya xwe pêk bînin.13Çimkî Xwedê ye yê ku di dilê we de dixebite, da ku hem daxwaz û hem jî kirina we li wî xweş bê.14Her tiştî bê pitepitkirin û bê devjenî bikin,15da ku hûn bêqusûr û pak bin. Di nav vî nifşê* xwehr û jirêketî de ku hûn di nav wan de wek stêrên ezmên ronahiyê didin, zarokên Xwedê yên bêleke bin[b] 16û peyva jiyanê hişk bigirin. Wusa ku, di Roja Mesîh de ji min re bibe pesin, da ku ez badîhewa nebezîbim û min badîhewa keda xwe nedabe.17Lê belê, eger xwîna min li ser gorî* û xizmeta baweriya we wek pêşkêşekê bê rijandin jî, ezê şa bim û ezê bi we hemûyan re şa bim.18Bi vî awayî hûn jî şa bin û bi min re şa bibin.Tîmotêyos û Êpafrodîtos 19Îcar hêviya min ji Xudan Îsa heye ku ez di demeke nêzîk de Tîmotêyos bişînim ba we, da ku ez jî halê we bizanim û dilê min rihet bibe.20Çimkî tu kesê min ê ku mîna wî bi dil û can li ser we bifikire û ji bo hal û rewşa we xemê bixwe tune;21yên din hemû ne li tiştên Îsa Mesîh, lê li feyda xwe digerin.22Lê hûn dilsoziya wî ya ceribandî dizanin û hûn dizanin ku wek kurekî bi bav re, ew bi min re di xizmeta Mizgîniyê de dixebitî.23Îcar çaxê ez bibînim ka rewşa min wê çawa çêbe, ez hêvî dikim ku ezê zûka wî bişînim ba we.24Û ez li Xudan ewle me ku di demeke nêzîk de ez bi xwe jî, ezê bêm.25Lê min pêwist dît ku ez birayê xwe, hevalkar û hevalleşkerê xwe Êpafrodîtos ê ku we şandiye, da ku ew di hewcedariya min de bibe alîkar, bişînim ba we.26Çimkî wî bêriya we hemûyan dikir û ji ber ku we bihîstibû ku nexweş e,  ew pirr xemgîn e.27Ew wusa nexweş bû ku gihîşt ber mirinê. Lê belê Xwedê li wî hat rehmê; ne tenê li wî, li min jî hat rehmê, da ku ji min re xemgînî li ser xemgîniyê çênebe.28Loma ez wî hê zûtir dişînim, da ku hûn dîsa bi dîtina wî şa bibin û xemgîniya min nemîne.29Îcar bi şahiyeke mezin wî bi navê Xudan qebûl bikin û siyaneta* yên weha bigirin.30Çimkî ew ji bo karê Mesîh nêzîkî mirinê bû, ji bo xizmeta ku we nikaribû hûn ji bo min bikin, wî canê xwe xist talûkê.
a.  2:10-11 Binêre: Îşaya 45:23
b.  2:15 Dubarekirina Şerîetê 32:5

Filîpî Beşê 1 Filîpî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Filîpî » Beşê 3 1Bi kurtî birano, bi saya Xudan şa bibin. Îcar nivîsîna eynî tiştan min aciz nake, lê ewlehiyê dide we.Rastdariya Rastîn 2Hay ji yên wek kûçikan, hay ji karkerên xerab û hay ji sineta* seqet hebin.3Çimkî yên bi sineta rast em in, em bi Ruhê* Xwedê diperizin*, em bi saya Mesîh Îsa pesnê xwe didin û em li tiştên bedenê ewle nabin.4Eger wusa bûya, min bi xwe jî dikaribû ku ez li tiştên bedenê ewle bibim. Eger yekî din bifikire ku li tiştên bedenê ewle bibe, ez hê bêtir dikarim.5Ez roja heştan hatime sinetkirin, ji gelê Îsraêl, ji eşîra Binyamîn* im, ez Îbraniyekî* xas Îbranî me. Ez di kirina Şerîetê* de Fêrisî* û[a] 6wusa xîretkêş bûm ku min tengahî dida civînê*. Li gor rastdariya Şerîetê, ez bêkêmahî me.[b] 7Lê belê her tiştê ku ji bo min qezenc bû, min di ber Mesîh de zirar hesab kir.8Hê zêdetir, ez ji bo feyda zanîna bilind a Xudanê xwe Mesîh Îsa, her tiştî zirar hesab dikim. Di ber wî de min dev ji her tiştî berdaye û ez wan wek zibil hesab dikim, da ku ez Mesîh qezenc bikim9û bi wî re bibim yek. Êdî rastdariya min ne ji kirina Şerîetê, lê ji baweriya ku bi Mesîh e, tê. Ev rastdarî ne ji min e, ji Xwedê ye û bingeha wê bawerî ye.10Ez dixwazim Mesîh û hêza vejîna* wî bizanim û bibim hevparê cefayên wî û bi mirina wî bibim wek wî,11da ku ez bi riyekê bigihîjim rabûna ji nav miriyan.Bezîna ber bi Armancê ve 12Ji xwe hê ez negihîştime vê armancê an jî bêkêmahîtiyê, lê ez li pey vê yekê dibezim, da ku ez ya ku Mesîh Îsa ez ji bo wê bi dest xistime, bi dest bixim.13Birano, ez xwe hê gihîştî hesab nakim, lê ya ku ez dikim ev e: Ez tiştên çûyî ji bîr dikim û xwe dirêjî yên pêş dikim.14Ez ji bo qezenckirina xelata ku Xwedê di gazîkirina xwe ya ezmanî de bi Mesîh Îsa pêşkêş dike, ber bi armancê ve dibezim.15Loma em hemû yên gihîştî wusa bifikirin û eger hûn li ser tiştekî bi awayekî din bifikirin, Xwedê wê vê jî ji we re kifş bike.16Bi tenê, em li gor tiştê ku em gihîştinê pêşve herin.17Birano, bibin wek min û qenc li wan binêrin, yên ku di jiyana xwe de wek ku em ji we re bûne mînak, rêve diçin.[c] 18Çimkî wek ku min berê jî gelek caran ji we re gotiye û niha jî ez bi girîn dibêjim, gelek hene ku di jiyana xwe de dijminên xaça Mesîh in.19Dawiya van helakbûn e, xwedayê wan zikê wan e û rûmeta wan şermezariya wan e. Ew tiştên vê dinyayê difikirin.20Lê heçî em in, welatê me li ezmanan e û ji wir jî em li hêviya Xilaskar, Xudan Îsa Mesîh disekinin.21Ewê bi wê qeweta xwe ya ku dikare her tiştî bindest bike, bedena me ya reben biguhere û bike wek bedena xwe ya bi rûmet.
a.  3:5 Romayî 11:1; Karên Şandiyan 23:6; 26:5
b.  3:6 Karên Şandiyan 8:3; 22:4; 26:9-11
c.  3:17 Korîntî I, 4:16; 11:1

Filîpî Beşê 2 Filîpî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Filîpî » Beşê 4 1Îcar xwişk û birayên min ên hezkirî yên ku ez bêriya wan dikim, hûn şahiya min û taca serê min in, bi vî awayî bi saya Xudan qayîm bimînin.Dilşa Bin, di Aştiyê de Bin 2Ez ji Eyodiyayê hêvî dikim û ji Sintîxayê hêvî dikim ku di yekîtiya Xudan de bibin hemfikir.3Erê, ez ji te jî dixwazim, ey hevalê min ê dilsoz, ji wan jinan re bibe alîkar; çimkî ew bi Klêmens û hevalkarên min ên din re ku navê wan di Kitêba Jiyanê de ye, di karê Mizgîniyê de bi min re gelek zehmet kişandine.4Hergav bi Xudan şa bibin; ez careke din dibêjim, şa bibin!5Bila berbiwêriya we ji hemû mirovan re eşkere be. Xudan nêzîk e.[a] 6Ji bo tu tiştî xeman nexwin. Lê belê di her tiştî de bila daxwazên we bi dua û lavan û bi şikirkirinê ji Xwedê re bên gotin.7Û aştiya Xwedê ya ku di ser her têgihîştinê re ye, wê dilê we û hişê we bi Mesîh Îsa biparêze.8Bi kurtî birano, çi tiştê rast hebe, çi tiştê rêzdar hebe, çi tiştê dadperwer*, çi tiştê paqij hebe, çi tiştê delal hebe, çi tiştê bi rûmet hebe û eger tiştekî hêjabilind û tiştekî hêjayî pesindanê hebe, hûn li ser wan bifikirin.9Wan tiştên ku hûn ji min hîn bûne, we ji min standine, we ji min bihîstine û we di jiyana min de dîtine, bikin û Xwedayê aştiyê wê bi we re be.Spasdariya Pawlos ji bo Diyariya Filîpiyan 10Ez bi saya Xudan gelek dilşa bûm ku we piştî evqas dem ji nû ve xema min xwar. Bi rastî, hûn li ser vê yekê difikirîn, lê we fersend nedidît.11Gotina min ne li ser hewcedariyê ye, çimkî ez hîn bûme ku ez qîma xwe bi halê xwe bînim.12Ez hem bi zehfheyînê û hem bi neyînê dizanim. Dixwazî bila ez têr bim, dixwazî bila ez birçî bim, dixwazî bila ez di firehiyê de bim, dixwazî bila ez di hewcedariyê de bim, ez di her rewşê û di her tiştî de sira vê yekê hîn bûme.13Ez dikarim her tiştî bi destê wî yê ku hêzê dide min, bikim.14Lê we qenc kir ku hûn bûn hevparên tengahiya min.15Ey Filîpîno, hûn bi xwe jî dizanin ku di destpêka dayîna Mizgîniyê de, gava ku ez ji Mekedonyayê derketim, di mijara danûstandinê de, ji we pê ve tu civînê hevpariya min nekir.16Çimkî gava ku ez li Selanîkê jî bûm, we carek du caran tiştê ku hewcedariya min pê hebû, ji min re şand.[b] 17Ne ku ez li pey diyariyê me, lê ez dixwazim ku qezenca hesabê we zêde bibe, yanî diyariya we ber bide.18Min her tişt stand û ez di firehiyê de me. Min ew diyariyên ku we bi destê Êpafrodîtos şandibûn, girtin û tu kêmahiya min nema. Ew diyariya we pêşkêşiyeke bîhnxweş û goriyeke ku ji aliyê Xwedê ve hatiye qebûlkirin e û li wî xweş tê.19Û Xwedayê min, wê her hewcedariya we, bi Mesîh Îsa li gor dewlemendiya xwe ya bi rûmet bide we.20Rûmet her û her ji Bavê me Xwedê re be. Amîn.Silavên Aştiyê 21Silavan li her pîrozê Mesîh Îsa bikin. Ew birayên ku bi min re ne, silavan li we dikin.22Hemû pîroz, bi taybetî jî yên ji mala Qeyser silavan li we dikin.23Kerema Xudan Îsa Mesîh bi ruhê we re be. 
a.  4:5 an jî: «Hatina Xudan nêzîk e.»
b.  4:16 Karên Şandiyan 17:1-9; Korîntî II, 11:9

Filîpî Beşê 3 Kolosî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Kolosî » Beşê 1 Silav 1Ji Pawlosê* ku bi daxwaza Xwedê, Şandiyê Mesîh Îsa ye û ji birayê me Tîmotêyos*,2ji pîroz* û ji birayên dilsoz ên ku bi Mesîh re ne û li Koloseyê ne: Ji Bavê me Xwedê, kerem û aştî li ser we be.Spasî û Dua 3Gava ku em ji bo we dua dikin, em ji Xwedê, ji Bavê Xudanê xwe Îsa Mesîh re hergav şikir dikin.4Çimkî me li ser baweriya* we ya bi Mesîh Îsa û hezkirina we ya ji bo hemû pîrozan bihîst.5Ev, ji hêviya ku li ezmanan hilanî ye tê. We ev hêvî berê di peyva* rastiyê de, di Mizgîniya ku gihîştiye we de bihîst.6Ev Mizgînî wek ku di hemû dinyayê de ber dide û mezin dibe, ji roja ku we bihîstiye û kerema Xwedê bi hemû rastiya wê ve fêm kiriye û vir ve, di nav we de jî ber dide û mezin dibe.7Hûn vê ji xizmethevalê me yê hezkirî Êpafras* hîn bûn. Ew ji bo we jî xizmetkarekî Mesîh ê dilsoz e.8Wî jî hezkirina we ya ji aliyê Ruh ve, ji me re got.9Ji ber vê yekê, ji roja ku me ev bihîstiye û vir ve, me dev ji duakirin û xwestina ji bo we bernedaye, da ku hûn bi hemû şehrezayî û têgihîştina ruhanî, daxwaza Xwedê tam bizanin10û bi awayekî ku hêjayî Xudan e rêve herin, hûn bi her awayî li wî xweş bên, di her karê qenc de ber bidin û di naskirina Xwedê de bigihîjin.11Wusa ku hûn li gor hemû hêza wî ya ku ji karîna wî ya bi rûmet tê, xurt bibin, her tiştî bi bîhnfirehî ragirin* û bi şahî12ji Bav* re şikir bikin. Wî têrêkirin daye me, ku em di ronahiyê de bibin hevparê mîrasa pîrozan.13Wî em ji desthilatiya tariyê rizgar kirin û em derbasî Padîşahiya Kurê xwe yê hezkirî kirin.14Rizgarî, yanî lêbihûrtina gunehên me bi wî ye.[a] Mesîh Serê Hemû Afirandinê Ye 15Ew, sûretê Xwedayê ku nayê dîtin,Nixuriyê hemû afirînê ye.[b] 16Çimkî hemû tiştên li erdê û li ezmanan,Tiştên ku tên dîtin û nayên dîtin,Dixwazî bila text, dixwazî bila hukumdarîDixwazî bila serwerî, dixwazî bila desthilatî be,Bi saya wî hatin afirandin;Her tişt bi saya wî û ji bo wî hat afirandin.17Ew bi xwe beriya her tiştî yeÛ her tişt bi wî bi hev ve girêdayî ye.18Ew serê bedenê, yanî serê Civînê* ye,Destpêk û nixuriyê ji nav miriyan e,Da ku di her tiştî de ew yê pêşî be.[c] 19Çimkî li Xwedê xweş hat kuHemû tijetiya wî di şexsê wî de be,20Û bi wî her tiştî,Hem tiştên li ser erdê, Hem jî yên li ezmanan, Bi xwe re li hev bîne Û bi xwîna wî ya ku li ser xaçê rijayî aştiyê çêke.[d] 21Hûn jî demekê bi kirinên xwe yên xerab di fikrên xwe de ji Xwedê re xerîb û dijmin bûn.22Lê niha wî hûn bi mirina Mesîh a di bedenê de, bi xwe re li hev anîn, da ku we li ber xwe pîroz, bêleke û bêqusûr derxe.23Tenê hûn di baweriyê* de hîmgirtî bin û veneleqin û ji hêviya Mizgîniya ku we bihîst nelebitin. Ev Mizgînî ji hemû afirînên li ser rûyê erdê re hatiye dayîn û ez Pawlos bûm xizmetkarê wê.Xizmeta Pawlos a ji Bawermendan re 24Ez niha bi cefayên ku ez ji bo we dikişînim, şa dibim û wan tengahiyên Mesîh ên ku mane, di bedena xwe de ji bo Bedena wî ya ku Civîn e, temam dikim.25Ez ji wê Civînê re bûm xizmetkar, li gor wî karê ku Xwedê ji bo we spartiye min, da ku ez peyva Xwedê,26yanî wê sira ku ji dem û nifşên* berê ve hatiye veşartin, lê niha ji pîrozên wî re hatiye eşkerekirin, bi tevahî bêjim.27Xwedê xwest ku bi pîrozên xwe bide zanîn ku dewlemendiya rûmeta vê sirê di nav miletan de çiqas mezin e. Ev sir ew e ku Mesîh di dilê we de ye; ew hêviya gihîştina rûmetê ye.28Îcar em wî didin bihîstin, em şîretan li her kesî dikin û bi hemû şehrezayiyê her kesî hîn dikin, da ku em her kesî di yekîtiya Mesîh de gihîştî pêşkêş bikin.29Ji bo vê yekê ez li gor hemû hêza wî ya ku di hundirê min de dixebite, xeptûlept û tekoşînê* dikim.
a.  1:14 Efesî 1:7
b.  1:15 Filîpî 2:6; Yûhenna 17:5
c.  1:18 Efesî 1:22-23
d.  1:20 Efesî 2:16

Filîpî Beşê 4 Kolosî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Kolosî » Beşê 2 1Ez dixwazim ku hûn bizanin ez çiqas ji bo we, ji bo yên ku li Lawdikyayê ne û ji bo hemûyên ku rû bi rû ez nedîtime tekoşînê dikim.[a] 2Ez dixwazim ku dilê wan bê handan* û ew di hezkirinê de bibin yek, da ku bigihîjin dewlemendiya têgihîştina bêkêmahî û sira Xwedê ya ku Mesîh e, bizanin.3Di şexsê wî de hemû xezîneyên zanîn û şehrezayiyê veşartî ne.4Ez vê yekê dibêjim, da ku tu kes we bi peyvên devnermiyê nexapîne.5Çimkî her çiqas ez bi bedenê ne li ba we bim jî, dîsa bi ruh bi we re me û ez bi dîtina serûberî û baweriya* we ya qayîm a bi Mesîh şa dibim.Jiyana bi Mesîh 6Îcar we çawa Xudan Mesîh Îsa qebûl kiribe, wusa bi wî re girêdayî rêve herin.7Bi wî ve ra* bidin û ava bibin; wek ku hûn hatine hînkirin, di baweriyê de qayîm bibin û bila şikirdariya we zêde bibe.8Hay ji xwe hebin, bila tu kes we bi felsefe û xapandina pûç li gor adetên mirovan dîl negire. Ew li gor hêzên ruhî yên vê dinyayê ne, ne li gor Mesîh in.9Çimkî hemû tijetiya Xwedêtiyê bi bedenî di Mesîh de ye.10Ew serê her serwerî û desthilatiyê ye û hûn bi wî temam bûne.11Hûn bi wî sinet* bûn, ne bi sineta ku bi dest hatiye kirin, lê ji aliyê Mesîh ve hûn hatine sinetkirin û we bedena xwe ya gunehkar ji xwe kiriye.12Di imadê* de hûn bi wî re hatin veşartin û di imadê de hûn bi wî re hatin rakirin jî, çimkî we baweriya xwe bi qeweta Xwedayê ku ew ji nav miriyan rakir, anî.[b] 13Û çaxê hûn hê di nav neheqiyan û di beden û dilê xwe yê sinetnebûyî de mirî bûn, Xwedê hûn bi Mesîh re vejandin û li hemû sûcên me bihûrt.[c] 14Seneda deynên me ya ku bi qeydeyan li hember me bû, xîş kir, li xaçê xist û ji holê rakir.[d] 15Bi vê yekê wî serwer û desthilatî bêçek kirin û li ser xaçê li hember wan bi serfirazî bi ser ket, bi eşkereyî wî ew raxistin ber çavan.16Loma bila tu kes di pirsa xwarin, an vexwarin, an cejn, an meha nû, an jî roja* Şemiyê de, we dadbar* neke.[e] 17Evên ha siya wan tiştên ku wê bên in, lê ya rast Mesîh e.18Nebe yekî ku ji nefsbiçûkiya qelp û perizîna* milyaketan, ji dîtiniyên* ku dîtine û ji quretiya pûç a aqilê xwe yê dinyayî hez dike, we ji xelata we bike.19Yên weha xwe bi Serî ve nagirin. Bi wî Seriyî tevahiya bedenê, bi movik û pêgirêkan girêdayî tê xweyîkirin û bi mezinbûna ji Xwedê, mezin dibe.[f] 20Madem hûn bi Mesîh re li hember hêzên ruhî yên vê dinyayê mirine, nexwe hûn çima weha dijîn wek ku hûn ên vê dinyayê ne û li gor rêz û tertîb dikin ên ku dibêjin:21«Vê negire, vê tam neke, dest nede vê!»22Evên ha hemû bi karanînê dirizin û diçin, ew li gor emir û hînkirina mirovan in.23Rast e, di dîndariya ji ber xwe çêkirî, di nefsbiçûkiya qelp û di eziyetkirina bedenê de ev wek şehrezayiyê tên dîtin, lê ji bo rawestandina xwestekên nefsê tu qîmeta wan tune.
a.  2:1 Peyxama Yûhenna 1:11; 3:14
b.  2:12 Romayî 6:4
c.  2:13 Efesî 2:1-5
d.  2:14 Efesî 2:15
e.  2:16 Romayî 14:1-6
f.  2:19 Efesî 4:16

Kolosî Beşê 1 Kolosî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Kolosî » Beşê 3 Jiyana Nû ya bi Mesîh 1Madem ku hûn bi Mesîh re hatine rakirin, li tiştên li jor bigerin. Li wê derê Mesîh li milê Xwedê yê rastê rûniştiye.[a] 2Ne tiştên li ser rûyê erdê, lê tiştên li jor bifikirin.3Çimkî hûn mirin û jiyana we bi Mesîh re li ba Xwedê hilanî ye.4Çaxê Mesîh ê ku jiyana we ye xuya bibe, hûn jî, hûnê hingê bi wî re di rûmetê de xuya bibin.5Loma xwestekên xwe yên dinyayî, fuhûşî, pîsîtî, şehwet, xwesteka xerab û çavbirçîtiya ku pûtperestî* ye, bikujin.6Ji ber van, xezeba Xwedê tê ser wan ên ku bi ya wî nakin.7Demekê gava ku hûn di van tiştan de rêve diçûn, we jî dema xwe bi wan derbas dikir.8Lê niha hûn van hemûyan, xezebê, hêrsbûnê, xerabiyê, buxtanê û devpîsîtiyê ji xwe bikin.9Derewan li hev nekin, çimkî we mirovê kevin bi kirinên wî ve ji ser xwe avêtiye û[b] 10we mirovê nû yê ku ji bo zanîna temam li gor sûretê Afirandarê xwe tê nûkirin, li xwe kiriye.[c] 11Êdî Yewnanî* û Cihû, sinetkirî û sinetnekirî, Îskît û hovên din, xulam û azad tune; lê belê Mesîh her tişt e û bi her kesî re ye.12Îcar wek bijartiyên Xwedê yên pîroz û hezkirî, hûn dilovanî, qencî, nefsbiçûkî, nermî û bîhnfirehiyê li xwe bikin.[d] 13Li hember hev bîhnfireh bin, eger gazina yekî ji yê din hebe, çawa ku Xudan li we bihûrtiye, hûn jî wusa li hevdû bibihûrin.[e] 14Îcar li ser van hemûyan hezkirina ku girêdana bêkêmahîtiyê ye li xwe bikin.15Bila aştiya Mesîh di dilê we de serwer be. Hûn wek endamên bedenekê ji bo vê aştiyê hatine gazîkirin û şikirdar bin.16Bila peyva Mesîh bi hemû dewlemendiya xwe ve, di dilê we de cih bigire. Bi hemû şehrezayiyê hevdû hîn bikin, şîretan li hev bikin; bi gotina Zebûran, lavije* û stranên ruhanî, di dilê xwe de bi şikirdarî ji Xwedê re bistrînin.17Her tiştê ku hûn dikin, bi gotinê be an bi kirinê be, bi navê Xudan Îsa bikin û bi saya wî ji Bav Xwedê re şikir bikin.[f] Têkiliyên Navmalê 18Jinno, bi awayê ku hêjayî Xudan e, bi ya mêrê xwe bikin[g] 19Mêrno, bila her kes ji jina xwe hez bike û bi wê re ne hişk be.[h] 20Zarokno, di her tiştî de serî li ber dê û bavê xwe deynin, çimkî ev li Xudan xweş tê.[i] 21Bavno, zarokên xwe neêşînin, da ku cesareta wan neşkê.[j] 22Xulamno, di her tiştî de serî li ber mîrzayên xwe yên li ser dinyayê deynin. Vê jî, ne ji bo ku hûn li ber çavê mirovan xweş bên dîtin, lê belê bi hemû dilê xwe û bi tirsa Xudan bikin.[k] 23Hûn her çi bikin, wek ku hûn ne ji mirovan re, lê ji Xudan re dikin, bi dil û can bikin.24Hûn dizanin xelata ku mîras e, hûnê ji Xudan bistînin. Çimkî hûn ji Xudan Mesîh re xizmetê dikin.25Lê yê ku neheqiyê dike, ewê wê neheqiya ku kiriye bistîne û xatirgirtin tune.[l] 
a.  3:1 Zebûr 110:1
b.  3:9 Efesî 4:22
c.  3:10 Efesî 4:24; Destpêkirin 1:26
d.  3:12-13 Efesî 4:2
e.  3:13 Efesî 4:32
f.  3:16-17 Efesî 5:19-20
g.  3:18 Efesî 5:22; Petrûs I, 3:1
h.  3:19 Efesî 5:25; Petrûs I, 3:7
i.  3:20 Efesî 6:1
j.  3:21 Efesî 6:4
k.  3:22-25 Efesî 6:5-8
l.  3:25 Dubarekirina Şerîetê 10:17; Efesî 6:9

Kolosî Beşê 2 Kolosî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Kolosî » Beşê 4 1Mîrzano, ji xulamên xwe re bi edalet û wekhevîparêz bin; hûn dizanin ku li ezmên mîrzayekî we jî heye.[a] Dua û Şîret 2Hergav xwe bidin duayê û bi şikirdariyê di duayê de hişyar bimînin.3Bi vê yekê re ji bo me jî dua bikin, da ku Xwedê ji bo peyvê deriyekî li ber me veke, ku em sira Mesîh a ku ez di ber wê de di girtîgehê de me, bêjin.4Û dua bikin, da ku wek ji min re pêwist e ku ez bêjim, ez vê sirê bi zelalî eşkere bikim.5Li hember yên ku ji baweriyê der in, bi şehrezayî rêve herin û ji fersenda vê demê îstifade bikin.[b] 6Bila peyva we, wek ku bi xwê hatiye terbiyekirin, herdem bi keremdarî be, wusa ku hûn bizanin ka divê çawa hûn bersîva her kesî bidin.Silav û Xatir 7Birayê hezkirî Tixîkos* ê ku xizmetkarekî dilsoz û di yekîtiya Xudan de xizmethevalê min e, wê her tiştê min ji we re bêje.8Ji bo ku hûn tiştên li ser me bizanin û ew hanê bide dilê we, ez wî dişînim ba we.9Ez bi wî re, birayê hezkirî û dilsoz ê ku yek ji we ye, Onîsîmos jî dişînim. Ewê li ser hemû tiştên vir ji we re bêjin.[c] 10Erîstarxosê* ku bi min re girtî ye û xwarziyê Barnabas Marqos* jî silavan li we dikin. We di derheqê Marqos de emir stand, eger ew bê ba we, wî qebûl bikin.11Yêşûyê ku jê re Yûstos dibêjin jî silavan li we dike. Ji wan ên ku ji bo Padîşahiya* Xwedê hevalkarên min in, evên ha bi tenê ji nav Cihûyan in û ew ji min re bûn han.12Êpafrasê* ku yek ji we ye û xulamê Mesîh Îsa ye, silavan li we dike. Ji bo ku hûn di her daxwaza Xwedê de bêkêmahî û tam bi piştrastî bisekinin, ew hergav bi xîretkêşî ji bo we dua dike.13Ez ji bo wî şahidiyê dikim ku hem ji bo we û hem ji bo yên li Lawdikya û Hiyerapolîsê gelek kedê dide.14Hekîmê* hezkirî Lûqa* û Dîmas* silavan li we dikin.15Li birayên ku li Lawdikyayê ne, li Nîmfayê û civîna li mala wê silavan bikin.16Piştî ku ev name di nav we de hat xwendin, wusa bikin ku li civîna Lawdikyayê jî bê xwendin û nameya ku ji Lawdikyayê wê bidin we, hûn jî bixwînin.[d] 17Ji Arxîpos re bêjin: «Hay jê hebe da tu wê xizmeta ku te ji Xudan standiye, pêk bînî.»[e] 18Ez Pawlos, vê silavê bi destê xwe dinivîsim. Bînin bîra xwe ku ez girêdayî me. Kerem li ser we be. 
a.  4:1 Efesî 6:9
b.  4:5 Efesî 5:16
c.  4:9 Filêmon 1:10
d.  4:15-16 Peyxama Yûhenna 1:11; 3:14
e.  4:17 Filêmon 1:2

Kolosî Beşê 3 Selanîkî I. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî I. » Beşê 1 Silavkirin 1Ji Pawlos*, Sîlas* û Tîmotêyos*,ji civîna* bawermendan a Selanîkiyan re, ku bi Bav Xwedê û bi Xudan Îsa Mesîh e:Kerem û aştî li ser we be.Baweriya Qenc a Selanîkiyan 2Em hergav ji bo we hemûyan ji Xwedê re şikir dikin û di nav duayên xwe de bê rawestin we tînin bîra xwe.3Em li ber Bavê xwe Xwedê kirinên we yên ji baweriya* we, keda we ya ji hezkirinê û ragirtina we ya ji hêviya ku bi Xudanê me Îsa Mesîh e, tînin bîra xwe.4Ya birayên ku hezkiriyên Xwedê ne, em dizanin ku wî hûn bijartin,5çimkî Mizgîniya me ne tenê bi peyvê*, lê belê bi hêzê, bi Ruhê* Pîroz û bi piştrastiyeke mezin gihîşt we. Hûn dizanin ku em ji bo we, di nav we de mirovên çawa bûn.6Û hûn bûn mirovên ku mîna me û mîna Xudan dikin; we di nav gelek tengahiyan de bi şahiya Ruhê Pîroz peyv qebûl kir.[a] 7Bi vî awayî hûn ji bo hemû bawermendên Mekedonya û Axayayê* bûn mînak.8Çimkî peyva Xudan ji nav we derket û ne bi tenê di nav Mekedonya û Axayayê de belav bû, lê belê baweriya we ya bi Xwedê gihîşt her cihî, wusa ku êdî ne hewce ye ku em tiştekî ser ve zêde bikin.9Çimkî ew li ser me dibêjin, ka we çawa em qebûl kirine û çawa hûn ji pûtan li Xwedê vegeriyane, ku hûn xulamtiyê ji Xwedayê jîndar û rast re bikin10û li hêviya hatina Kurê wî ya ji ezmanan bin. Ev, ew Îsa ye, ku Xwedê ew ji nav miriyan rakiriye û ew e yê ku me ji xezeba ku tê xilas dike.
a.  1:6 Karên Şandiyan 17:5-9

Kolosî Beşê 4 Selanîkî I. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî I. » Beşê 2 Karê Pawlos li Selanîkê 1Birano, hûn bi xwe jî dizanin ku hatina me ya ba we ne badîhewa bû.2Lê bi ser ku me pêşî li Filîpyayê cefa kişand û em hatin riswakirin jî, dîsa me ji Xwedayê xwe cesaret stand ku em di nav gelek dijraberiyê de, Mizgîniya Xwedê ji we re bêjin.[a] 3Çimkî hêvîkirina me ne ji xeletiyê, ne ji nepakiyê û ne jî bi hîleyê ye.4Lê belê çawa ku em ji aliyê Xwedê ve hatin erêkirin ku ew Mizgîniyê bispêre me, em wusa dipeyivin. Em ne li gor dilê mirovan, lê li gor daxwaza wî Xwedayê ku dilê me diceribîne dipeyivin.5Wek ku hûn dizanin, me tu caran di gotinên xwe de zimanhilûtî* nekiriye û ne jî em bi niyeta çavbirçîtiyê peyivîne. Xwedê şahidê me ye!6Ji ber ku em Şandiyên* Mesîh bûn, me dikarî em giraniya xwe li ser we deynin. Lê em ji mirovan li rûmeta xwe negeriyan, ne ji we û ne jî ji yên din;7Lê belê wek ku dayikeke zaroşîr zarokên xwe xweyî dike, me xwe di nav we de nerm kir.8Em bi hezkirineke wusa bi we ve hatibûn girêdan ku êdî me dixwest em ne bi tenê Mizgîniya Xwedê bidin we, lê jiyana xwe jî bi we re leva* bikin, çimkî hûn bûbûn hezkiriyên me.9Birano, ew ked û zehmetê me tê bîra we? Çaxê ku me Mizgîniya Xwedê ji we re dida, em şev û roj dixebitîn ku em ji kesek ji we re nebin bargiranî.10Hûn bi xwe şahid in û Xwedê jî şahid e, ku em bi we bawermendan re çawa bi awayekî paqij, rast û bêqusûr, rabûn û rûniştin.11Hûn qenc dizanin, çawa ku bav bi zarokên xwe re dide û distîne, me wusa bi her yekî ji we re da û stand.12Me hûn şidandin, em di ber dilê we de hatin û em li ser sekinîn, ku hûn hêjayî wî Xwedayê ku hûn gazî Padîşahî û rûmeta xwe kirine, rêve herin.13Û ji bo vê yekê jî em bê rawestin şikir ji Xwedê re dikin ku çaxê we ji me peyva Xwedê bihîst, we ew ne wek peyva mirovan, lê wek peyva Xwedê qebûl kir. Bi rastî jî wusa ye, ev jî di nav we, bawermendan de dixebite.14Çimkî birano, hûn jî ketin eynî rewşa wan civînên bawermendan ên Xwedê yên ku li Cihûstanê* bi Mesîh Îsa ne, we jî eynî cefa ji destê miletê xwe kişand, wek ku wan ji destê Cihûyan kişand.[b] 15Wan hem Xudan Îsa, hem jî pêxember* kuştin û tengahî dan me jî. Xwedê ji wan ne razî ye û ew dijraberên hemû mirovan in.16Ew ji me re dibin asteng, da ku em ji miletan re Mizgîniyê nedin, ku ew xilas bibin. Bi vî awayî ew hergav kasa gunehên xwe tije dikin û êdî heta dawiyê ew di bin xezebê de ne.Xemxwarina ji bo Selanîkiyan 17Lê birano, heçî em in, em ji bo demeke kurt ji we hatin veqetandin – ne ku dilê me, lê rûyê me ji hev dûr ket – û me bi daxwazeke mezin xîretkêşî kir ku em rûyê we bibînin.18Ji bo vê yekê me dixwest ku em bên ba we, ez Pawlos, min bi xwe jî çend caran xwest ku ez bêm, lê Îblîs ji me re bû asteng.19Ma di hatina Xudanê me Îsa de, li ber wî, hêviya me an şahiya me an taca me ya pesindanê çi ye? Erê, ma ne hûn in?20Çimkî, rûmet û şahiya me hûn in.
a.  2:2 Karên Şandiyan 16:19-24; 17:1-9
b.  2:14 Karên Şandiyan 17:5

Selanîkî I. Beşê 1 Selanîkî I. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî I. » Beşê 3 1Ji bo vê yekê êdî me nikaribû em xwe bigirin. Me qîma xwe anî ku em li Atînayê bimînin tenê[a] 2û me Tîmotêyosê ku birayê me ye û di dayîna Mizgîniya Mesîh de hevalkarê Xwedê ye, şand ba we, da ku di baweriyê de we qayîm bike û cesaretê bide we,3da ku di van tengahiyan de tu kes veneleqe. Hûn bi xwe dizanin ku em ji bo vê yekê hatine hilbijartin.4Û çaxê em li ba we bûn, me ji pêşî ve ji we re gotibû ku emê tengahiyan bikişînin û wek ku hûn dizanin wusa jî çêbû.5Ji bo vê yekê, êdî min nikaribû ez xwe bigirim, min Tîmotêyos şand ku ez baweriya we bizanim. Nebe ku Yê Diceribîne hûn ceribandibin û keda me badîhewa çûbe.6Lê niha Tîmotêyos ji ba we vegeriya û Mizgîniya bawerî û hezkirina we da me. Wî got ku we hergav bi qencî em dianîn bîra xwe û wek ku em bêriya we dikin, hûn jî wusa bêriya me dikin.[b] 7Ji bo vê yekê birano, di nav hemû zehmet û tengahiyên me de, bi baweriya we, dilê me li ser we rihet bû.8Madem ku hûn bi Xudan nelebte ne, êdî em dijîn.9Ma ji bo hemû şahiya ku em ji bo we li ber Xwedayê xwe pê şa dibin, em dikarin ji bo we çi şikiriyê bidin Xwedê?10Em şev û roj bi dil û can dua dikin, da ku em rûyê we bibînin û kêmahiyên baweriya we temam bikin.11De bila Bavê me Xwedê bi xwe û Xudanê me Îsa berê riya me bide we.12Û ka çawa hezkirina me ji bo we zêde ye, bila Xudan hezkirina we ji bo hevdû û ji bo hemûyan mezin û zêde bike,13da ku dilê we xurt bike, ku çaxê Xudanê me Îsa bi hemû pîrozên* xwe ve bê, hûn li ber Bavê me Xwedê di pîroziyê de bêkêmahî bin.
a.  3:1 Karên Şandiyan 17:15
b.  3:6 Karên Şandiyan 18:5

Selanîkî I. Beşê 2 Selanîkî I. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî I. » Beşê 4 Jiyana ku li Xwedê Xweş Tê 1Ji vê pê ve birano, hûn ji me hîn bûn ku divê hûn çawa rêve herin, da ku hûn li Xwedê xweş bên, çawa ku hûn rê ve diçin jî. Em bi navê Xudan Îsa ji we hêvî dikin û we dişidînin ku hûn di vê yekê de hê bêtir pêşve herin.2Hûn dizanin ku me ji aliyê Xudan Îsa ve çi tembîh dane we.3Çimkî daxwaza Xwedê ev e: Ku hûn pîroz bibin, yanî hûn xwe ji fuhûşê bidin paş;4-5 ne wek miletên ku Xwedê nas nakin di xwestekên şehwetê de, lê bila her yek ji we bizane ku di paqijî û şîrhelaliyê de li bedena xwe bibe xweyî.6Û di vê yekê de tu kes heqê birayê xwe nexwe û li hember wî sûc neke. Wek ku me pêşî ji we re got û tembîh li we kir, Xudan ji bo van hemû tiştan heyfê hiltîne.7Çimkî Xwedê ne ji bo pîsîtiyê, lê ji bo pîroziyê gazî me kirine.8Îcar yê ku vê yekê red dike, ew ne mirov red dike, lê ew wî Xwedayê ku Ruhê xwe yê Pîroz dide we, red dike.9Lê ji bo biraheziyê, hewcedariya we tune ku em ji we re binivîsin, çimkî hûn bi xwe ji aliyê Xwedê ve hatine hînkirin, ku hûn ji hevdû hez bikin.10Ji xwe hûn vê yekê ji bo hemû xwişk û birayên li seranserê Mekedonyayê ne, dikin. Lê xwişk û birano, em hêvî ji we dikin ku hûn di vê yekê de hê bêtir pêşve herin.11Bixebitin ku jiyana we bêpêjin be û wek ku me tembîh li we kir, hûn bi xebata xwe ve mijûl bibin û bi destên xwe bixebitin,12da ku hûn li hember yên ku li derve ne, bi awayekî serfiraz rêve herin û hewcedarê tiştekî nebin.Vegerîna Xudan 13Xwişk û birano, em naxwazin ku hûn li ser yên razayî nezan bimînin, da ku hûn wek wan ên din ku hêviya wan tune xemgîn nebin.[a] 14Madem ku em bawer dikin Îsa mir û rabû, bi wî awayî jî Xwedê wê wan ên ku di baweriya Îsa de razane bi wî re bîne.15Em vê yekê bi peyva Xudan ji we re dibêjin: Em ên ku dijîn û heta hatina Xudan sax dimînin, em qet nakevin pêşiya yên razayî.16Çimkî Xudan bi xwe wê bi gazîkirineke fermanî, bi dengê serekmilyaket û bi lêxistina boriya Xwedê ji ezmên bê xwar û pêşî miriyên ku yên Mesîh in, wê rabin.17Piştre, em ên ku dijîn û sax mane, emê bi wan re di ewran de bên rahiştin, da ku di hewayê de em herin pêşiya Xudan û bi vî awayî emê her û her bi Xudan re bin.[b] 18Îcar bi van peyvan di ber dilê hev de werin.
a.  4:13 «yên razayî» li vir bi vê manê ye: «yên mirî».
b.  4:15-17 Korîntî I, 15:51-52

Selanîkî I. Beşê 3 Selanîkî I. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî I. » Beşê 5 1Lê ji bo dem û wextan birano, ne hewce ye ku em tiştekî ji we re binivîsin.2Hûn bi xwe qenc dizanin, ka diz bi şev çawa tê, Roja Xudan wê wusa bê.[a] 3Gava xelk dibêjin: «Dinya aştî û ewledarî ye», hingê wek êşa jina bizaro, helak wê ji nişkê ve bê ser wan û qet nikarin birevin.4Lê hûn birano, hûn ne di tariyê de ne, ku ew roj wek dizan bi ser we de bigire.5Çimkî hûn hemû zarokên ronahiyê û zarokên rojê ne. Em ne ji şevê û ne jî ji tariyê ne.6Nexwe em wek ên din ranezin, lê em hişyar û li ser hişê xwe bin.7Çimkî ew ên ku radizin, bi şev radizin û ew ên ku serxweş dibin, bi şev serxweş dibin.8Lê ji ber ku em ji rojê ne, divê em li ser hişê xwe bin û zirxê bawerî û hezkirinê wergirin û kumzirxê hêviya xilasiyê bidin serê xwe.[b] 9Çimkî Xwedê em ne ji bo xezebê nîşan kirine, lê em nîşan kirine, da ku em bi Xudanê me Îsa Mesîh bigihîjin xilasiyê.10Ew ji bo me mir, da ku, dixwazî em hişyar an jî razayî bin, em bi wî re bijîn.[c] 11Ji bo vê yekê, wek ku hûn niha dikin, di ber dilê hev de werin û hevdû ava bikin.Tembîh û Silavên Aştiyê 12Îcar em hêvî ji we dikin birano, bizanin ew ên ku di nav we de dixebitin, di baweriya Xudan de serweriyê li we dikin û şîretan li we dikin, kî ne!13Ji bo xebata wan ji wan hez bikin û bi zêdehî siyaneta* wan bigirin. Bi hev re di aştiyê de bin.14Birano, ji bo vê yekê em ji we hêvî dikin: Şîretan li yên ku jiyana wan bêserûber e bikin, hanê* bidin bêziravan, ji yên lewaz re bibin piştevan, li hember hemû mirovan bîhnfireh bin.15Hay jê hebin, bila tu kes di şûna xerabiyê de xerabiyê li yekî neke, lê hergav bikevin pey qenciyê, hem ji bo hev, hem jî ji bo hemû mirovan.16Hergav şa bibin, \v 17 bê rawestin dua bikin,18di her tiştî de şikir bikin, çimkî daxwaza Xwedê, bi Mesîh Îsa ji bo we ev e.19Ruhê Pîroz netemirînin.20Pêxemberîtiyan kêm nebînin.21Her tiştî ji hev derxin, tiştê qenc hişk bigirin.22Xwe ji her cûreyê xerabiyê dûr bixin.23De bila Xwedayê aştiyê bi xwe we bi tevahî pîroz bike û hemû ruhê we, canê we û bedena we ji bo hatina Xudanê me Îsa Mesîh, bêqusûr bê parastin.24Ewê ku gazî we dike, dilsoz e û ewê bike jî.25Birano! Ji bo me jî dua bikin.26Bi ramûsana pîroz silavan li hemû birayan bikin.27Ez li ber Xudan tembîh li we dikim ku ev name, li ber hemû birayan bê xwendin.28Kerema Xudanê me Îsa Mesîh li ser we be.  Pawlos ji bawermendan dixwaze ku hişk bi baweriya xwe ve girêdayî bimînin, li hember zor û zehmetan ji biryara xwe bi şûn de venegerin (1:4, 6-7).
a.  5:2 Metta 24:43; Lûqa 12:39; Petrûs II, 3:10
b.  5:8 Îşaya 59:17; Efesî 6:13-17
c.  5:10 «hişyar an razayî» li vir bi vê manê ye: «zindî an mirî».

Selanîkî I. Beşê 4 Selanîkî II. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî II. » Beşê 1 Silav 1Ji Pawlos*, Sîlas* û Tîmotêyos*,ji civîna* bawermendan a Selanîkiyan re, ku bi Bavê me Xwedê û bi Xudan Îsa Mesîh e:2Ji Bav Xwedê û ji Xudan Îsa Mesîh, kerem û aştî li ser we be.Vegerîna Îsa û Dîwana Dawî 3Ya birano, em deyndar in, ku hergav ji bo we ji Xwedê re şikir bikin. Û ev yek li cih e jî, çimkî baweriya* we gelek mezin dibe û hezkirina her yekî ji we ji bo hevdû zêde dibe.4Wusa ku em bi xwe jî di nav civînên Xwedê yên bawermendan de, ji bo semax* û baweriya we ya li hember wan hemû cefa û tengahiyên ku hûn dikişînin, pesnê xwe bi we didin.5Ev yek nîşana dîwankirina* Xwedê ya dadperwer* e. Wusa ku hûn hêjayî Padîşahiya* Xwedê bin, ku hûn di ber de tengahiyê dikişînin.6Çimkî, ev di çavê Xwedê de rast e ku tengahiyê bide wan ên ku tengahiyê didin we7û we bi me re rihet bike, hûn ên ku tengahiyê dikişînin. Ev wê weha be: Gava Xudan Îsa bi milyaketên xwe yên bihêz ve di pêta êgir de ji ezmên xuya bibe,8hingê ewê heyfê ji wan ên ku Xwedê nas nakin û ji wan ên ku bi ya Mizgîniya Xudanê me Îsa nakin, bistîne.9Ew mirov wê ji ba Xudan û ji rûmeta qeweta wî bên avêtin û cezayê helakbûna herheyî bikişînin.10Wê Rojê gava ew bê, ewê di nav pîrozên* xwe de bê birûmetkirin û ji aliyê hemû bawermendan ve bi heyranî bê dîtin. Hûn jî, hûnê di nav wan de bin, çimkî we baweriya xwe bi şahidiya me anî.11Ji bo vê yekê em hergav ji bo we dua dikin, ku Xwedayê me we bike hêjayî vê gazîkirinê û bi hêza xwe her daxwaza we ya qenc û kirinên we yên ji baweriyê pêk bîne.12Wusa ku li gor kerema Xwedayê me û Xudan Îsa Mesîh, navê Xudanê me Îsa Mesîh bi we bê birûmetkirin û hûn bi wî bên birûmetkirin.
Selanîkî I. Beşê 5 Selanîkî II. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî II. » Beşê 2 Xuyabûna Mirovê Bêqanûniyê û Vegerîna Mesîh 1Îcar li ser hatina Xudanê me Îsa Mesîh û kombûna me ya li ba wî ye, em hêvî ji we dikin birano2ku hûn ne bi ruh, ne bi gotinê, ne jî bi nameyeke wek ku ji me be, bi gotinên wek, «Niha êdî Roja Xudan hatiye», di fikrên xwe de zû veneleqin û şaş nebin.[a] 3Bila tu kes bi tu awayî we nexapîne, çimkî heta ku pêşî ew vegerîna ji baweriyê çênebe û ew mirovê bêqanûniyê yê ku kurê helakê ye, eşkere nebe, ew roj nayê.4Ewê li hember her tiştê ku jê re xwedê tê gotin an tê perizîn* rabe û xwe di ser her tiştî re bigire, heta ewê di Perestgeha* Xwedê de rûne û bêje: «Ez Xwedê me.»[b] 5Ma nayê bîra we gava ku ez hê li ba we bûm, min ev tiştên ha ji we re digotin?6Hûn dizanin, ji bo ku ew mirov di wextê xwe de xuya bibe, niha tiştê ku dibe asteng çi ye.7Çimkî sira bêqanûniyê ji xwe dixebite, lê yê ku niha dibe asteng wê bibe asteng heta ku ew ji holê bê rakirin.8Û hingê yê bêqanûn wê xuya bibe, ku Xudan Îsa wê bi hilma devê xwe wî bikuje û wê bi şewqa hatina xwe wî helak bike.[c] 9Hatina yê bêqanûn wê li gor xebata Îblîs be, wê bi hemû hêz û bi nîşan û kerametên derewîn be[d] 10û ji bo yên ku helak bibin, wê bi hemû xapandina neheqiyê be; çimkî wan ji bo xilasbûna xwe hezkirina rastiyê qebûl nekir.11Û ji ber vê yekê Xwedê xapandineke xurt bi ser wan de dişîne ku baweriya xwe bi wê derewê bînin,12da ku ew hemû yên ku baweriya xwe bi rastiyê neanîne, lê kêfa wan ji neheqiyê re hatiye, bên dîwankirin.Xwedê ji bo Xilasbûnê Gazî Me Kiriye 13Ey birayên ku ji aliyê Xudan ve tên hezkirin, em deyndar in ku hergav ji bo we ji Xwedê re şikir bikin. Çimkî Xwedê hê ji destpêkê ve hûn bijartin, da ku hûn bi pîrozkirina Ruh û bi baweriya rastiyê xilas bibin.14Wî bi Mizgîniya me hûn gazî vê rizgariyê kirin, da ku hûn bigihîjin rûmeta Xudanê me Îsa Mesîh.15Îcar, madem ku wusa ye birano, nelebte bin û wê hîndariya ku bi gotinên me an jî bi nameyên me hûn hîn bûne, hişk bigirin.16Bila Xudanê me Îsa Mesîh bi xwe û Bavê me Xwedê yê ku ji me hez kiriye û bi keremê hana* herheyî û hêviya qenc daye me,17di ber dilê we de bê û we di hemû kirin û gotinên qenc de qayîm bike.
a.  2:1 Selanîkî I, 4:15-17
b.  2:4 Hezekiyêl 28:2; Daniyêl 11:36
c.  2:8 Îşaya 11:4
d.  2:9 Metta 24:24

Selanîkî II. Beşê 1 Selanîkî II. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Selanîkî II. » Beşê 3 Ji bo Me Dua Bikin 1Ji vê pê ve xwişk û birano, ji bo me dua bikin, da ku peyva* Xudan wek ku di nav we de çêbû, zû pêşve here û bi rûmet bibe.2Dua bikin, da ku em ji mirovên dijraber û xerab xilas bibin, çimkî hin hene ku baweriya wan tune.3Lê Xudan dilsoz e, ewê we qayîm bike û ji Yê Xerab biparêze.4Em bi saya Xudan ji we piştrast in ku çi tiştên me li we tembîh kirine, hûn dikin û hûnê bikin jî.5Îcar bila Xudan dilê we ber bi hezkirina Xwedê û sebira Mesîh ve bibe.Tembîha ji bo yên Bêpergal û Bêxîret 6Îcar birano, em bi navê Xudanê xwe Îsa Mesîh emir li we dikin ku hûn xwe ji her birayê ku ne li gor wê hînkirina ku we ji me standiye, lê bi awayekî bêserûber dijî, dûr bixin.7Hûn bi xwe dizanin ku divê hûn bibin mîna me, çimkî em di nav we de bi awayekî bêserûber nejiyan.8Me nanê belaş ji tu kesî nexwar, lê em bi ked û zehmet şev û roj dixebitîn, da ku em ji kesekî ji we re nebin bargiranî.9Ne ji ber ku desthilatiya me tunebû, lê ji bo ku em ji we re bibin mînak, me ev kir, da ku hûn bibin mîna me.10Çimkî, gava ku em hê li ba we bûn, me di vê yekê de tembîh li we dikir: «Eger yek nexwaze bixebite, bila xwarinê jî nexwe.»11Niha em dibihîzin ku di nav we de hinek hene, bi awayekî bêserûber dijîn, tu xebatê nakin, bi ser de jî tevli karûberên yên din jî dibin.12Em bi navê Xudan Îsa Mesîh emir li yên weha dikin û wan dişidînin ku ew bêpêjin bixebitin û nanê xwe bixwin.13Lê hûn, xwişk û birano, ji qencîkirinê newestin.14Îcar, eger yek guhdariya gotinên me yên ku di vê nameyê de ne neke, wî nîşan bikin û hevaltiyê bi wî re nekin, da ku şermî bibe.15Wî wek dijmin nehesibînin, lê belê wek bira şîretan lê bikin.Silavên Aştiyê 16Îcar bila Xudanê aştiyê bi xwe, hergav û bi her awayî aştiyê bide we. Xudan bi we hemûyan re be.17Ez Pawlos, vê silavê bi destê xwe dinivîsim. Ev nîşan di her nameya min de ye, ez weha dinivîsim.18Kerema Xudanê me Îsa Mesîh li ser we hemûyan be. 
Selanîkî II. Beşê 2 Tîmotêyos I. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 1 Silav 1Ji Pawlosê* ku li gor emrê Xilaskarê me Xwedê û Mesîh Îsa yê ku hêviya me ye, Şandiyê Mesîh Îsa ye,2ji Tîmotêyos* re, yê ku di baweriyê* de kurê min ê rast e: Ji Bav Xwedê û ji Xudanê me Mesîh Îsa rehm, kerem û aştî li ser te be.Hişyarkirina li hember Hînkirinên Şaş 3Gava ez diçûm Mekedonyayê, min zor da te, ku tu li Efesê bimînî, da ku tu tembîhê bidî hinekan, ku hîndariyên dijber hîn nekin4û xwe nedin çîrok û navnameyên malbatî yên ku dawiya wan nayê. Ew ji pêkanîna karê Xwedê yê ku bi baweriyê* ye zêdetir, dibin sedemê devjeniyan.5Lê armanca tembîhê ew hezkirin e ku ji dilekî paqij, wijdaneke qenc û ji baweriya bêdurûtî tê.6Hinek, ji van tiştan varî* bûn û ketin pey gotinên pûç.7Ew dixwazin bibin mamosteyên Şerîetê*, lê ew bi xwe nizanin ku çi dibêjin û ne jî wan tiştên ku didin pêş fêm dikin.8Em vê dizanin: Eger mirovek Şerîetê bi awayê rast bi kar bîne, Şerîet qenc e.9Em dizanin ku Şerîet ne ji bo yên rast tê dayîn, lê ji bo yên neheq û serhişkan, ji bo jixwedênetirs û gunehkaran, ji bo nepaqij û nepakan, ji bo dêkuj û bavkujan, ji bo mêrkuj û10fuhûşkaran, ji bo qûngê û dizên* mirovan, ji bo derewkar û yên ku bi derew sond dixwin û ji bo her tiştê din ê ku li hember hîndariya saxlem radibe, tê dayîn.[a] 11Ev yek li gor Mizgîniya birûmet a Xwedayê pîroz a ku li min hatiye spartin, weha ye.Rehma Xwedê 12Ez ji Xudanê me Mesîh Îsa re şikir dikim ê ku hêz daye min, çimkî wî ez dilsoz hesab kirim û ez danîm ser vê xizmetê.13Bi ser ku min berê çêrî* wî dikir, ez cefaker û kustax* bûm, rehm li min hat kirin, çimkî min di bêbaweriyê de bi nezanî kir.[b] 14Kerema Xudanê me bi wê bawerî û hezkirina ku bi Mesîh Îsa ye li ser min zêde bû.15Ev peyv* dilsoz e û bi her awayî hêjayî qebûlkirinê ye, ku dibêje: «Mesîh Îsa hatiye dinyayê, da ku gunehkaran xilas bike» û ji wan ê herî gunehkar ez im.16Îcar rehm li min hat kirin ku Mesîh Îsa, li ser gunehkarekî wek min xerab, sebra xwe ya herheyî nîşan bide, da ku ez bibim mînaka wan ên ku wê ji bo jiyana herheyî baweriya xwe bi wî bînin.17Îcar ji wî Padîşahê herheyî yê ku namire û li çavan xuya nabe, ji Xwedayê tenê re her û her hurmet û rûmet be! Amîn*.18Ey kurê min Tîmotêyos, ez li gor wan pêxemberîtiyên ku ji pêşî ve li ser te hatibûn kirin, vê tembîhê dispêrim te, da ku tu bi wan tekoşîna* qenc bikî19û baweriyê û wijdana qenc biparêzî. Hinekan guh nedan dengê wijdanê, di aliyê baweriyê de xewirîn* û çûn.20Hîmenayos û Skender ji van in, min ew dan destê Îblîs, da ku ew hîn bibin çêrî Xwedê nekin.
a.  1:10 Dizên mirovan: Yên ku mirovan digirin û difiroşin, da ku wan bikin xulamên dewlemendan.
b.  1:13 Karên Şandiyan 8:3; 9:4-5

Selanîkî II. Beşê 3 Tîmotêyos I. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 2 Li ser Dua û Civînê 1Îcar berî her tiştî ez ji we dixwazim ku ji bo hemû mirovan lava, dua, mehder* û spasî bê kirin,2wusa jî ji bo padîşahan û ji bo hemû serweran bikin, da ku em bi hemû tirsa Xwedê û bi rêz û edeb jiyaneke bêhengame û bê teq û req bijîn.3Li ber Xilaskarê me Xwedê ev qenc e û bi dilê wî ye;4ew dixwaze ku hemû mirov xilas bibin û bigihîjin zanîna rastiyê.[a] 5Çimkî tenê Xwedayek heye û di nav Xwedê û mirovan de jî bi tenê navberkarek heye, ew jî Mesîh Îsayê mirov e,6yê ku xwe ji bo hemûyan kir berdêl. Şahidiya ku di wextê xwe de hatiye dayîn ev e.7Û ez ji bo vê yekê peyvbêj û Şandî* hatim kifşkirin – ez rast dibêjim, ez derewan nakim – ku ez ji miletan re bûme mamosteyê bawerî û rastiyê.8Loma ez dixwazim ku zilam li her derê destên xwe yên ji guneh bêrî hildin, bê hêrs û bê gotûbêj dua bikin.9Bi vî awayî jî bila jin bi wergirtina xwerû, bi şerm û bi edeb xwe bixemilînin, ne bi honandina porê xwe, bi zêr, an duran, an jî bi cilên biha,[b] 10lê bi kirinên qenc, wek li wan jinan tê, yên ku eşkere dikin ku ew di riya Xwedê de diçin.11Bila jin bêdeng û tam bi guhdanê hîn bibe.12Ez destûrê nadim jinê ku hîn bike, an jî serweriyê li mêran bike, lê bila bêdeng be.13Çimkî pêşî Adem* hat afirandin û paşê Hawa.14Adem nehat xapandin, lê jin hat xapandin û sûc kir.[c] 15Lê eger bi edebê di bawerî, hezkirin û pîroziyê* de bimîne, bi anîna zarokan wê xilas bibe.
a.  2:4 Hezekiyêl 18:23
b.  2:9 Petrûs I, 3:3
c.  2:13-14 Destpêkirin 2:7; 2:21-22; 3:1-6

Tîmotêyos I. Beşê 1 Tîmotêyos I. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 3 Ji bo Çavdêrên Civîna Bawermendan 1Ev peyv dilsoz e: Eger yek ji dil çavdêriyê bixwaze, ew karekî qenc dixwaze.2Îcar divê çavdêr bêqusûr be, mêrê jinek tenê be, di hedê xwe de, sergiran, birêz, mêvanperwer û di hînkirinê de jêhatî be,3ne bindestê şerabê be, ne zordar be, lê berbiwêr be, ne şerûd be û ji peran hez neke.4Bila ew qenc xweyîtiyê li mala xwe bike, edeba zarokên wî tam be û peyva xwe bi wan bide kirin.5Çimkî eger yek nezane xweyîtiyê li mala xwe bike, ewê çawa xema civîna* bawermendan a Xwedê bixwe?6Bila ew ne bawermendekî nû be, da ku qure nebe û wek Îblîs neyê dîwankirin*.7Ji bilî vê, divê di nav yên li derve jî navê wî bi qencî derketibe, da ku lome li wî neyên kirin û ew nekeve xefika Îblîs.[a] Ji bo Xizmetkarên Civîna Bawermendan 8Wusa jî bila alîkar birêz bin, ne peyvguhêr bin, xwe nedin vexwarina şerabê, li pey qezenca nerast nekevin,9bi wijdana paqij xwediyê sira baweriyê bin.10Û evên ha jî bila pêşî bên ceribandin; eger bêqusûr bin, hingê bila xizmetkariyê bikin.11Bi vî awayî bila jin jî birêz bin, ne buxtanker, lê di hedê xwe de bin û di her tiştî de dilsoz bin.[b] 12Bila alîkar, mêrê jinek tenê be, qenc xweyîtiyê li mala xwe û li zarokên xwe bike.13Çimkî yên ku xizmetkariya qenc dikin, ji xwe re cihekî qenc û di wê baweriyê de, ku bi Mesîh Îsa ye, cesareteke mezin qezenc dikin.Sira Mezin 14Ez van tiştan bi hêviya ku ezê zû bêm ba te ji te re dinivîsim,15da ku eger ez bi derengî bikevim jî, tu bizanî, divê çawa di mala Xwedê de bê rabûn û rûniştin. Ew, Civîna* Xwedayê jîndar e û stûn û hîmê rastiyê ye.16Bêguman, sira jiyana xwedayî* mezin e:Ew di bedenê de xuya bû,Ji aliyê Ruh ve rast hat derxistin,Ji aliyê milyaketan ve hat dîtin,Di nav miletan de hat danbihîstin.Di dinyayê de hat bawerkirinÛ bi rûmet hat hilkişandin.
a.  3:2-7 Tîtos 1:6-9
b.  3:11 Weha jî tê fêmkirin: «Jinên ku xizmetkariyê dikin» (Romayî 16:1).

Tîmotêyos I. Beşê 2 Tîmotêyos I. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 4 Mamosteyên Derewîn 1Ruh bi eşkereyî dibêje ku di demên paşê de, hinek wê ji baweriyê bikevin û guh bidin ruhên xapînok û hînkirinên cinan.2Ew hînkirin ji wan ên ku wijdana wan bi durûtiya derewkaran hatiye daxdan, derdikeve.3Ew nahêlin ku mirov bizewicin û dixwazin ku mirov xwe ji wan xwarinan dûr bixin, yên ku Xwedê afirandine, da ku ew ji aliyê bawermend û rastîzanan ve bi şikirdarî bên standin.4Her tiştê ku Xwedê afirandiye qenc e û eger bi şikirî bê qebûlkirin, ne hewce ye tu tişt bê redkirin,5çimkî ew bi peyva Xwedê û bi duayê, pîroz dibe.Xizmetkarê Qenc ê Mesîh Îsa 6Eger tu van tiştan raxî ber çavên birayan, tê bibî xizmetkarekî qenc ê Mesîh Îsa û tê bi wan peyvên baweriyê û bi hîndariya qenc a ku tu li pey çûyî, bêyî xweyîkirin.7Lê xwe ji çîrokên nepak û yên pîrejinan dûr bixe. Xwe di jiyana xwedayî* de perwerde bike.8Çimkî îdmana bedenî bi kêrî hindik tiştî tê, lê jiyana xwedayî bi kêrî her tiştî tê; soza wê hem ji bo jiyana vê dinyayê û hem jî ji bo jiyana wê dinyayê heye.9Ev peyv dilsoz e û bi her awayî hêjayî qebûlkirinê ye.10Ji bo vê yekê em dixebitin û li ber xwe didin, çimkî me hêviya xwe bi Xwedayê jîndar ve girêdaye, ku Xilaskarê hemû mirovan e, bi taybetî yê bawermendan e.11Van tiştan tembîh bike û hîn bike.12Bila tu kes xortaniya te kêm nebîne, lê tu di peyivînê de, di rabûn û rûniştinê de, di hezkirinê de, di bawerî û dilpakiyê de ji bawermendan re bibe mînak.13Heta ku ez bêm, xwe bidê ku tu ji wan re nivîsarên pîroz bixwînî, şîretan li wan bikî û hîn bikî.14Çaxê rihspiyan destên xwe danîn ser te, diyariyeke ruhanî bi pêxemberîtiyê ji te re hat dayîn. Xemsariyê li wê neke!15Di van tiştan de xîretkêş be û xwe bide wan, da ku pêşveçûna te ji hemûyan re eşkere be.16Hay ji xwe û ji hînkirina xwe hebe. Di nav wan de berdewam bike, çimkî eger tu wusa bikî, tê hem xwe û hem jî guhdarên xwe xilas bikî.
Tîmotêyos I. Beşê 3 Tîmotêyos I. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 5 Danûstandina di nav Bawermendan de 1Li zilamê pîr nehile*, lê wek ku bav e, pê re bide û bistîne. Bi yên xort re wek birayan,[a] 2bi jinên pîr re wek diyên xwe û bi jinên ciwan re wek xwişkên xwe, bi hemû dilpakiyê bide û bistîne.Li ser Jinebiyan 3Qedrê wan jinebiyan bigire yên ku bi rastî jinebî ne.4Lê eger zarok, an neviyên jinebiyekê hebin, bila ew hîn bibin ku pêşî bi maliyên xwe re bi jiyana xwedayî bijîn û deynê dê û bavê xwe li wan vegerînin, çimkî ev yek bi dilê Xwedê ye.5Ya ku bi rastî jinebî ye û tenê maye, wê hêviya xwe bi Xwedê ve girêdaye û şev û roj bi lava û duakirinê berdewam dike.6Lê ya ku xwe dide kêfê, sax be jî mirî ye.7Van tiştan tembîh bike, da ku ew bêqusûr bin.8Lê eger yek li mirovên xwe, bi taybetî li maliyên xwe nenêre, wî bawerî înkar kiriye û ew ji bêbaweran jî xerabtir e.9Jinebiya ku emrê wê ne di bin şêst salan re be, mêrek tenê kiribe10û li ser wê bê gotin ku wê karên qenc kirine: Eger wê zarok mezin kiribin, eger mêvan qebûl kiribin, eger lingê pîrozan şuştibe, eger alîkariya tengezaran kiribe û li pey her karên qenc çûbe, bila navê wê di defterê de bê nivîsîn.11Lê jinebiyên ku hê ciwan in qebûl neke, çimkî gava ew bi xwestekên xwe ji ba Mesîh tên xirandin, ew dixwazin mêr bikin12û bi vî awayî ew dîwankirina xwe tînin, çimkî soza pêşî şikandine.13Ji vê pê ve ew hîn dibin, torîtorî* mal bi mal digerin. Û ne tenê torîtorî digerin, lê dibin pirrbêj, pozê xwe dixin xebata yên din û tiştên ku nayên gotin dibêjin.14Ji bo vê yekê ez dixwazim ku ew jinebiyên ciwan mêr bikin, zarokan bînin û xweyîtiyê li malê bikin, da ku fersendê nedin neyarê baweriyê ku buxtanan bike.15Çimkî ji xwe hin ji rê derketin û li pey Îblîs çûn.16Eger jinebiyên jineke bawermend hebin, bila ew alîkariya wan bike û ji civînê re nebe bar, da ku civîn bikare alîkariya wan ên ku bi rastî jinebî mane bike.Ji bo Rihspiyan 17Ew rihspiyên ku serweriya qenc dikin, bi taybetî ew ên ku di ber peyivîn û hînkirinê de zehmet dikişînin, bila du qat hêjayî siyanetê bên dîtin.18Çimkî Nivîsara Pîroz dibêje: «Devê gayê ku gêrê dike, girênede»[b]  û «Pale hêjayî heqê xwe ye».[c] 19Heta ku ne bi şahidiya dido an sisiyan be, sûcdariya li hember rihspiyekî qebûl neke.[d] 20Wan ên ku guneh dikin, li ber hemûyan dengê xwe li wan hilde, da ku tirsa yên din jî hebe.21Ez li ber Xwedê, li ber Mesîh Îsa û li ber milyaketên bijartî tembîh li te dikim ku tu van tiştan bê alîgirtin biparêzî û tu tiştî ji bo xatir nekî.22Destê xwe bi lez daneyne ser tu kesî, ne jî bibe hevparê gunehên hinekên din. Xwe paqij bigire.[e] 23Êdî tenê avê venexwe, lê ji bo zikê xwe û ji bo nexweşiyên xwe yên ku pirr caran tên, hinek şerab jî bixe nav.24Gunehên hin mirovan kifş in û ji berî wan diçin ber dîwanê, lê gunehên hinekan jî li pey wan tên.25Bi vî awayî kirinên qenc jî kifş in û ew ên ku ne kifş in jî nabe ku veşartî bimînin.
a.  5:1 Qanûna Kahîntiyê 19:32
b.  5:18 Ji: Dubarekirina Şerîetê 25:4
c.  5:18 Lûqa 10:7; Metta 10:10
d.  5:19 Dubarekirina Şerîetê 19:15; Metta 18:16
e.  5:19 Tîmotêyos I, 4:14; Karên Şandiyan 6:6; 13:1; Tîmotêyos II, 1:6

Tîmotêyos I. Beşê 4 Tîmotêyos I. Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos I. » Beşê 6 Ji bo Xulaman 1Hemû yên ku di bin nîrê xulamtiyê de ne, bila axayên xwe tam hêjayî hurmetê hesab bikin, da ku ji navê Xwedê û ji hîndariyê re peyvên xerab neyên gotin.2Ew ên ku axayên wan bawermend in, ji ber ku ew bira ne, bila wan kêm nebînin. Lê bila hê bêtir xizmetê bikin, çimkî yên ku ji vê xizmetkariyê feydê distînin, bawermend û hezkirî ne.Van tiştan hîn bike û şîret bike.Xezîna Rast 3Eger yek tiştekî din hîn bike û qîma xwe bi gotinên Xudanê me Îsa Mesîh ên saxlem û bi hîndariya ku li gor jiyana xwedayî ye neyne,4ew qure ye û tiştekî nizane, lê ew nexweşê gengeşî û devjeniya peyvan e. Çavnebarî, pevçûn, buxtan, gumanên xerab5û devjeniyên bêrawestin ên wan mirovên ku hişê wan xera bûye û ji rastiyê bêpar bûne, ji van tiştan derdikevin. Ew guman dikin ku jiyana xwedayî riya qezencê ye.6Lê eger bi qinyatê be, jiyana xwedayî qezenceke mezin e.7Me tiştek neaniye dinyayê û em nikarin tiştekî ji dinyayê bibin jî.[a] 8Lê eger xwarin û wergirtina me hebe, em bi wan razî bin.[b] 9Lê ew ên ku dixwazin dewlemend bibin, dikevin ceribandinê, xefikê û pey gelek xwestekên bêhiş û ziyanker, yên ku mirov dixewirînin* nav helakbûn û wêranbûnê.[c] 10Çimkî hezkirina peran çavkaniyeke her cûreyê xerabiyê ye. Hinekan dilê xwe birin vê yekê, ji baweriyê ketin û bi gelek êşan cefa dan xwe bi xwe.Tembîhên Pawlos ji bo Tîmotêyos 11Lê tu, ey mirovê Xwedê, ji van tiştan bireve û bikeve pey rastdariyê, jiyana xwedayî, bawerî, hezkirin, ragirtin* û nermiyê.12Te li ber gelek şahidan şahidiya qenc da. Tekoşîna* qenc a baweriyê bike û wê jiyana herheyî ya ku tu ji bo wê hatiyî gazîkirin bigire.13Li ber Xwedayê ku jiyanê dide hemû afirînan û li ber Mesîh Îsayê ku li ber   Pontiyos Pîlatos şahidiya qenc da, ez tembîh li te dikim[d] 14ku tu vî emrî heta xuyabûna Xudanê me Îsa Mesîh bêleke û bêqusûr bigirî.15Xwedê wê di wextê xwe de wî bide xuyakirin. Ew Detsthilatdarê yekta û Pîroz e,  Padîşahê padîşahan û Xudanê xudanan e.16Ew bi tenê bêmirin e û di ronahiya ku tu kes nikare nêzîk bibe de rûdine. Û ji mirovan tu kesî ew nedîtiye û nikare bibîne. Hurmet û karîna herheyî ji wî re be! Amîn.[e] Tembîh ji bo yên Dewlemend 17Tembîhê li dewlemendên vê dinyayê bike, ku bilind nefirin û hêviya xwe bi dewlemendiya bê ewlehî ve girênedin, lê bila hêviya xwe bi Xwedê ve girêdin, ku her tiştî bi zêdehî dide me, ku em pê şa bibin.[f] 18Bila ew qenciyê bikin, bi kirinên qenc dewlemend bin, merd û ji bo levakirinê* amade bin.19Bi vî awayî ewê ji xwe re xezînekê bicivînin ku ji bo dema bê ji wan re bibe bingeheke saxlem, wusa ku ew jiyana rastîn bi dest bixin.Tembîhên Dawî û Silav 20Ey Tîmotêyos! Tiştê ku li te hatiye spartin, biparêze. Xwe ji gotinên pûç û nepak û ji hevnegirtiniyên ku bi derew ji wan re «zanîn» tê gotin, bide paş.21Hinekan ev yek dan pêş û ji baweriyê ketin.Kerem li ser we be. 
a.  6:7 Eyûb 1:21
b.  6:8 Gotinên Silêman 30:8
c.  6:9 Gotinên Silêman 23:4; 28:22
d.  6:13 Yûhenna 18:37
e.  6:16 Derketin 33:20
f.  6:17 Zebûr 62:10

Tîmotêyos I. Beşê 5 Tîmotêyos II. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos II. » Beşê 1 Silav 1Ji Pawlosê* ku bi daxwaza Xwedê li gor soza jiyana ku bi Mesîh Îsa ye, Şandiyê Mesîh Îsa ye,2ji kurê min ê delal Tîmotêyos* re: Ji Bav Xwedê û ji Xudanê me Mesîh Îsa, rehm, kerem û aştî li ser te be.Razîbûn û Dilşidandin 3Ez hergav şev û roj di duayên xwe de te tînim bîra xwe û ji Xwedayê ku ez ji bav û kalan ve bi wijdana paqij diperizimê* re şikir dikim4Ez hêstirên çavên te tînim bîra xwe û ez bêriya te dikim, da ku dilê min tije şahî bibe.5Ez wê baweriya* te ya ji dil tînim bîra xwe, ku pêşî di dilê dapîra te Loyîsê û diya te Evnîkê de bû û ez piştrast im ku di dilê te de ye jî.[a] 6Ji bo vê yekê ez tînim bîra te, ku tu agirê diyariya Xwedê gur bikî, ku bi destdanîna* min a li ser te, ji te re hatiye dayîn.7Çimkî Xwedê ne ruhê tirsonekiyê, lê belê Ruhê karîn, hezkirin û xwegirtinê daye me.8Îcar şerm neke, ku tu ji bo Xudanê me şahidiyê bikî, ne jî ji min şerm bike, ez ê ku di ber wî de girtî me. Lê li gor hêza Xwedê, bi min re ji bo Mizgîniyê tengahiyê bikişîne.9Xwedê em xilas kirin,Û ji bo pîroziyê gazî me kirNe ji ber kirinên me,Lê li gor mebest û kerema xwe.Ev kerem bi destê Mesîh Îsa,Ji beriya destpêka deman ve ji me re hat dayîn.10Lê niha ew bi xuyabûna Xilaskarê meMesîh Îsa eşkere bû; wî mirin betal kir,Jiyan û nemirinî bi Mizgîniyê derxist ber ronahiyê.11Ez ji vê Mizgîniyê re peyvbêj, Şandî* û mamoste hatime kifşkirin.12Û ji ber vê yekê jî ez vî cefayî dikişînim. Îcar ez şermî nabim, çimkî ez dizanim ku min bi kê baweriya* xwe aniye û ez piştrast im, ew dikare tiştê ku spartiye min, heta wê rojê jî biparêze.13Wan peyvên* saxlem ên ku te ji min bihîstine, bi bawerî û hezkirina ku bi Mesîh Îsa ye ji xwe re bike mînak.14Wan tiştên qenc ên ku li te hatine spartin, bi Ruhê* Pîroz ê ku di dilê me de rûdine, biparêze.15Tu dizanî, hemû yên ku di herêma Asyayê* de ne, dev ji min berdan; Fûgelos û Hêrmoxênîs jî ji wan in.16Bila Xudan rehma xwe li mala Onîsîforos bike, çimkî wî gelek caran dilê min rihet kir û ji girtîbûna min şerm nekir,17lê gava ku hat Romayê, bi xîretkêşî li min geriya û ez dîtim.18Xudan bike, ku di wê rojê de ew rehmê ji Xudan bibîne. Tu qenc dizanî ku li Efesê wî ji min re çiqas xizmet kir.
a.  1:5 Karên Şandiyan 16:1

Tîmotêyos I. Beşê 6 Tîmotêyos II. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos II. » Beşê 2 Leşkerê Îsa Mesîh yê Qenc 1Îcar kurê min, tu bi wê kerema ku bi Mesîh Îsa ye, bi hêz bibe.2Û wan tiştên ku te li ber gelek şahidan ji min bihîstine, bispêre wan mirovên dilsoz ên ku wê bikarin hînî hinekên din bikin.3Wek leşkerekî qenc ê Mesîh Îsa bi min re tengahiyê bikişîne.4Yê ku leşkeriyê dike, tevli karên vê jiyanê nabe, da ku li wî yê ku ew gazî leşkeriyê kiriye, xweş bê.5Sporvanek jî heta li gor rêbazan nekeve hevbezînê, çelenga serfiraziyê nastîne.6Û cotkarê ku zehmet dikişîne, divê ew pêşî ji berê erdê par bistîne.7Li ser bifikire ku ez çi dibêjim, çimkî Xudan wê di her tiştî de fêmdariyê bide te.8Îsa Mesîh bîne bîra xwe, ku ji nav miriyan hat rakirin û ji dûndana* Dawid* e. Mizgîniya ku ez didim zanîn ev e.9Ji ber vê Mizgîniyê ez wek sûcdarekî  hatime girêdan û tengahiyê dikişînim, lê belê peyva Xwedê ne girêdayî ye.10Loma ez ji bo xatirê bijartiyan her tiştî radigirim*, da ku ew bi rûmeta herheyî bikevin wê xilasiya ku bi Mesîh Îsa ye.11Ev peyv dilsoz e:Eger em bi wî re mirine,Emê bi wî re bijîn jî.12Eger em ragirin,Emê bi wî re padîşahiyê jî bikin.Eger em wî înkar bikin,Ew jî wê me înkar bike.[a] 13Eger em dilsoz nemînin jî,Ewê dilsoz bimîne,Çimkî ew nikare xwe bi xwe înkar bike.[b] Paleyê Ketî û Rabûyî 14Van tiştan bîne bîra wan û wan li ber Xwedê hişyar bike, da ku li ser peyvan devjeniyê nekin. Feyda vê yekê tune, bi tenê guhdaran hildiweşîne.15Xîretkêşiyê bike ku tu xwe karkerekî bi dilê Xwedê û yekî ku neyê şermkirin pêşkêşî wî bikî; peyva rastiyê rast bi kar bîne.16Xwe ji peyivîna nepak û pûç dûr bixe, çimkî ew ên ku xwe dane vê yekê, wê di jiyana nepakiyê de hê pêşvetir herin17û peyvên wan, wê wek penceşêrê* belav bibin. Hîmenayos û Filîtos jî ji wan in.[c] 18Ew ji rastiyê derketin û dibêjin, ku vejîn* êdî çêbûye û baweriya hinekan serobino dikin.19Lê belê bingeha ku Xwedê danî, saxlem disekine û ev mor li ser e: «Xudan, yên xwe nas dike»[d]  û «Her kesê ku navê Xudan eşkere dike, bila ew xwe ji neheqiyê dûr bixe».[e] 20Di maleke mezin de ne bi tenê firaxên ji zêr û zîv hene, lê yên ji dar û ji herriyê jî hene; hinek ji bo karên birûmet û hinek jî ji bo karên bêrûmet in.21Îcar, eger yek xwe ji wan tiştan paqij bike, ewê bibe firaxeke ji bo karên birûmet, pîrozkirî û ji bo bikaranîna xwediyê xwe xweşkeys û ji bo hemû karên qenc amade.22Ji xwestekên xortaniyê bireve û bi wan ên ku ji dilekî paqij gazî Xudan dikin re li pey rastdarî, bawerî, hezkirin û aştiyê bibeze.23Tu xwe ji munaqeşeyên bêaqil û bêfêm dûr bixe, çimkî tu dizanî ku şer ji wan derdikeve.24Divê xulamê Xudan ji pevçûnê dûr be, lê belê li hember hemûyan nerm be, ji bo hînkirinê jêhatî û bîhnfireh be.25Divê  ew bi nermî şîretan li yên dijraber bike, belkî Xwedê fersendê bide wan ku tobe bikin û rastiyê bizanin26û bi ser hişê xwe ve bên, wusa ku ji xefika Îblîsê ku ji bo daxwaza xwe ew girtine, xilas bibin.
a.  2:12 Metta 10:33
b.  2:13 Binêre: Hejmartin 23:19
c.  2:17 Penceşêr: Nexweşiyeke giran; lareş, an jî cûreyeke kansêrê ye.
d.  2:19 Ji: Hejmartin 16:5; Yûhenna 10:14
e.  2:19 Hejmartin 16:26

Tîmotêyos II. Beşê 1 Tîmotêyos II. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos II. » Beşê 3 Xerabiyên Rojên Dawî 1Lê vê bizane ku di rojên dawîn de wextên dijwar wê bên.2Çimkî mirov wê bibin xwehez, perehez, pesinker, pozbilind, çêrker, neguhdarên dê û bavan, nankor, nepak,3bêdilovanî, bêrehm, buxtankar, çilek, har, neyarên qenciyê,4xayîn, rikdar, qure û wê ji Xwedê bêtir ji kêfê hez bikin.5Wê şiklê jiyana xwedayî* nîşan bidin, lê wê hêza wê înkar bikin. Tu xwe ji yên weha dûr bixe.6Yên ku bi qurnazî dikevin nav malan û wan jinên gêjik ên ku bi guneh hatine barkirin û bi her cûreyê xwestekên xerab tên ajotin bindest dikin, ji van in.7Ew jinên gêjik hergav hîn dibin, lê tu caran nikarin bigihîjin zanîna rastiyê.8Çawa Yanîs û Yambrîs li ber Mûsa* rabûn, wusa jî ev mirov li dijî rastiyê radiwestin. Fikrên van mirovên ha xera bûne û di baweriyê de hatine redkirin.[a] 9Lê ew gelekî pêşve naçin, çimkî bêfêmiya wan jî wê ji hemûyan re kifş bibe, çawa ya wan herduyan jî kifş bû.Hişyarkirin 10Lê haya te ji hînkirina min, rabûn û rûniştina min, mebesta min, baweriya min, bîhnfirehî û hezkirina min, ragirtina* min,11tengahî û cefayên min heye. Tu dizanî li Entakyayê, li Qonyayê, li Lîstrayê çi tişt hatin serê min. Min di çi cefayan de ragirt*! Lê Xudan ez ji hemûyan rizgar kirim.[b] 12Erê, hemû yên ku dixwazin bi Mesîh Îsa re jiyana xwedayî bijîn, wê tengahiyê bikişînin.[c] 13Lê mirovên xerab û derewîn wê di xerabiyê de hê bêtir pêşve herin, wê bixapînin û bên xapandin.14Lê heçî tu yî, tu di nav wan tiştên ku tu hîn bûyî û te qenc bawerî bi wan aniye de bimîne. Çimkî tu dizanî tu ji kê û kê hîn bûyî.15Tu ji zaroktiya xwe ve bi Nivîsarên Pîroz dizanî û ew dikarin te şehreza bikin, da ku tu bi baweriya ku bi Mesîh Îsa ye xilas bibî.16Tevahiya Nivîsara Pîroz ji bîhna Xwedê ye û ji bo hînkirin, lêhilatin, rastkirin û ji bo perwerdekirina di riya rastdariyê de bi kêr tê,17da ku mirovê Xwedê, ji bo her karê qenc bêkêmahî û rapêçandî be.
a.  3:8 Derketin 7:11, 22; 8:3
b.  3:11 Karên Şandiyan 13:14-14:22; Zebûr 34:19
c.  3:12 Yûhenna 15:20

Tîmotêyos II. Beşê 2 Tîmotêyos II. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîmotêyos II. » Beşê 4 1Îcar ez li ber Xwedê û li ber Mesîh Îsayê ku wê dîwana* mirî û zindiyan bike û ji bo xatirê hatina wî û Padîşahiya wî tembîh li te dikim:2Peyva Xwedê bide bihîstin, bi dem û bê dem li ser wê bisekine, bi hemû bîhnfirehî û hînkirinê hişyar bike, dengê xwe li wan hilde û cesaretê bide wan.3Çimkî wext wê bê ku nexwazin guhê xwe bidin hîndariya saxlem, lê ewê di cihê vê de li gor xwestekên xwe, ji xwe re gelek mamosteyan bicivînin, yên ku tiştên li guhên wan xweş bên hîn bikin.4Îcar ewê guhên xwe ji rastiyê bizivirînin û bikevin pey çîrokan.5Lê heçî tu yî, tu di her tiştî de li ser hişê xwe be, di tengahiyê de sebir bike, karê mizgînvaniyê bike, xizmeta xwe bibe serî.6Çimkî ji xwe ez dibim gorî* û wextê çûyîna min hatiye.7Min tekoşîna* qenc kir, min hevbezîna xwe qedand û min bawerî parast.8Û niha taca rastdariyê ji bo min amade ye, ku dadgerê* dadperwer* Xudan, wê rojê wê bide min û ne tenê min, lê wê bide wan hemûyan jî yên ku bêriya xuyabûna wî dikin.Daxwaza Dîtinê 9Bilezîne ku tu bêyî ba min.10Çimkî Dîmas* ji vê dinyayê hez kir û dev ji min berda, çû Selanîkê. Kireskîs çû Galatyayê, Tîtos* jî çû Dalmetyayê.11Tenê Lûqa* li ba min e. Marqos* hilde û bi xwe re bîne, çimkî ew ji bo xizmetê bi kêrî min tê.12Min Tixîkos* şand Efesê.13Gava ku tu bêyî, wî ebayê ku min li Troyayê li ba Karpos hiştiye, bi xwe re bîne, wusa jî nivîsarên lihevpêçayî, bi taybetî yên çermîn.14Skenderê sifirker gelek xerabî li min kir. Xudan wê li gor kirinên wî bide wî.15Tu jî hay ji wî hebe, çimkî ew gelek li hember gotina me rabû.16Di parastina min a pêşî de tu kesî pişta min negirt, hemûyan ez tenê hiştim. Bila ev yek ji wan re guneh neyê hesabkirin!17Lê Xudan li ba min rawesta û hêz da min, da ku bi saya min Mizgînî bi tevahî bê gotin û hemû milet bibihîzin. Îcar ez ji devê şêr rizgar bûm.18Xudan wê min ji her tiştê xerab rizgar bike û ji bo Padîşahiya xwe ya ezmanî xilas bike. Rûmet her û her ji wî re be. Amîn.Silavên Aştiyê 19Silavan li Priskîla* û Akîlas û herweha li mala Onîsîforos jî bike.20Erastos* li Korîntê ma, Trofîmos* jî min li Mîletosê nexweş hişt.21Bilezîne ku tu beriya zivistanê bêyî. Eybûlos, Pûdês, Lînos, Klawdiya û hemû bawermend silavan li te dikin.22Xudan bi ruhê te re be. Kerem li ser we be.  Çaxê Pawlos ev name nivîsî, hingê ew azad bû û dixwest Tîtos li Nîkopolîsê (Dalmatyayê) bibîne û di vê nameyê de wî gazî ba xwe dike. Çawa ku ji nameyê jî tê fêmkirin Pawlos û Tîtos bi hev re çûn Girîtê. Pawlos, Tîtos li Girîtê hişt, da ku di civînan de rihspiyan kifş bike. Pawlos di şîretên xwe de yên ku ji Tîtos re ne li ser taybetiyên wan kesên ku wê rêberiya civînan bikin jî radiweste.
Tîmotêyos II. Beşê 3 Tîtos Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîtos » Beşê 1 Silav 1Ji Pawlosê* xulamê Xwedê û Şandiyê Îsa Mesîh: Ji bo baweriya bijartiyên Xwedê û zanîna rastiya bi jiyana xwedayî* ve girêdayî ye, ez hatime gazîkirin.2Ev ji hêviya jiyana herheyî tê. Xwedayê ku derewan nake, ji beriya destpêka deman ve jiyana herheyî soz da3û di wextê xwe de bi danezana peyva* xwe eşkere kir. Li gor emrê Xilaskarê me Xwedê xizmeta belavkirina vê daxuyaniyê bi ewlehî ji min re hat dayîn.4Ji Tîtos re, ku di baweriya* me ya hevpar de kurê min ê rast e: Kerem û aştî ji Bav Xwedê û ji Xilaskarê me Mesîh Îsa li ser te be.Tîtos li Girîtê 5Min ji bo vê yekê tu li Girîtê hiştî, da ku tu kêmahiyan sererast bikî û wek ku min ji te re gotiye tu di her bajarî de rihspiyan rakî.6Divê rihspî bêqusûr be, mêrê jinek tenê be, zarokên wî bawermend bin û navê wan bi bêedebî û bi neguhdarî derneketibe.7Çimkî çavdêrekî ku şahneyê* Xwedê be, divê bêqusûr be, xwe dernexe pêş, zû hêrs nebe, ne bindestê şerabê be, ne zordar be, li pey qezenca ne rast nekeve;8lê divê mêvanperwer be, xêrxwaz be, sergiran be, dadperwer* be, pak be, bikare nefsa xwe,9ji dil û can wek ku hatiye hînkirin, bi peyva dilsoz ve girêdayî be; da ku hem di hîndariya saxlem de perwerdekar be û hem jî bikare şaşiyên ên ku li hember derdikevin derew derxe.10Gelek mirovên serhişk, kelkelo û xapînok jî hene; bi taybetî yên ku ji nav Cihûyan hatin.11Divê devê wan bê girtin, çimkî ew ji bo qezenca xwe ya qirêjî tiştên ku divê neyên hînkirin, hîn dikin û malan bi tevahî xera dikin.12Yekî ji wan, pêxemberekî wan gotiye: «Girîtî hergav derewkar in, cenawirên xerab û tiralên xwera ne.»13Ev şahidî rast e. Ji ber vê yekê bi hişkî dengê xwe li wan hilde, da ku ew di baweriyê* de saxlem bin.14Tu guhê xwe nede çîrokên Cihûyan û emrên wan ên ku rastiyê red dikin.15Ji paqijan re her tişt paqij e, lê ji nepakan û bêbaweran re tu tişt ne paqij e; hem hişê wan û hem jî wijdana wan nepak bûye.16Bi eşkereyî dibêjin ku ew Xwedê nas dikin, lê ew bi kirinên xwe wî înkar dikin. Ew lewitî ne, neguhdar in û ji bo her karê qenc bêkêr in.
Tîmotêyos II. Beşê 4 Tîtos Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîtos » Beşê 2 Hînkirina Saxlem 1Lê heçî tu yî, çi li hîndariya saxlem tê, tu wê bêje.2Ji zilamên pîr re bêje bila di hedê xwe de bin, giran û sergiran bin û di bawerî, hezkirin û bîhnfirehiyê de saxlem bin.3Bi vî awayî, ji jinên pîr re jî bêje ku bila ew di kirinên xwe de hurmetkar bin. Bila ne buxtanê bikin û ne jî bibin bindestê şerabê, bila ya qenc hîn bikin.4Bi vî awayî bila jinên ciwan terbiye bikin, ku ji mêrê xwe û zarokên xwe hez bikin,5sergiran bin, dilpak bin, mala xwe baş îdare bikin, qenc bin û bi ya mêrê xwe bikin, da ku çêrî peyva Xwedê neyê kirin.6Bi vî awayî, şîretan li xortan jî bike ku sergiran bin.7Di her tiştî de ji bo kirinên qenc bibe mînak. Di hînkirina xwe de durust û giran be,8bila tu kes nekare rexne li peyva te bigire, wusa ku yên li hember me ne, şermî bibin û tiştekî xerab ê ku li ser me bêjin tunebe.9Ji xulaman re bêje ku bi ya axayên xwe bikin û di her tiştî de li wan xweş bên û bersîva wan nedin.10Nedizin, dilsoziyeke tam û baş nîşan bidin, da ku di her tiştî de hînkirina Xilaskarê me Xwedê bê xemilandin.11Çimkî kerema Xwedê ya ku ji hemû mirovan re xilasiyê tîne, xuya bû12û me perwerde dike ku em nepakiyê û xwestekên dinyayê red bikin û rast, sergiran û bi tirsa Xwedê li vê dinyayê bijîn13û li benda hêviya pîroz* û xuyabûna rûmeta Xwedayê mezin û Xilaskarê xwe Îsa Mesîh bimînin.14Wî xwe ji bo me feda kir, da ku me ji her neheqiyê rizgar bike û ji xwe re paqij bike û bike gelê ku ji bo kirinên qenc bi xîret e.15Bi hemû desthilatiyê van tiştan hîn bike, wan bişidîne û bala wan bikişîne ser sûcê wan. Bila tu kes te kêm nebîne.
Tîtos Beşê 1 Tîtos Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Tîtos » Beşê 3 Kirina Tiştên Qenc 1Bîne bîra wan ku desthilatiya serok û hukûmetan qebûl bikin, bi ya wan bikin û ji bo her karê qenc amade bin.2Bila çêrî kesî nekin, şerûd nebin, nerm bin û ji hemû mirovan re berbiwêr bin.3Çimkî demekê em bi xwe jî bêfêm, neguhdar, xapiyayî, xulamên kêf û xwestekên cûr bi cûr bûn. Me jiyana xwe bi xerabî û çavnebariyê derbas dikir; her kesî ji me nefret dikir û cênika me jî ji hev diçû.4Lê çaxê ku qencî û hezkirina Xilaskarê me Xwedê xuya bû,5wî em, ne ji ber kirinên rast ên ku me kirine, lê li gor rehma xwe, em bi şuştina jinûveçêbûnê û bi nûkirina Ruhê* Pîroz xilas kirin.6Xwedê, bi destê Xilaskarê me Îsa Mesîh, ew Ruh bi zêdehî bi ser me de rijand,7da ku bi kerema wî em rastdar derkevin û li gor wê hêviyê em bibin wêrisên jiyana herheyî.8Ev peyv dilsoz e. Ez dixwazim ku tu li ser van tiştan rawestî, da ku yên bawerî bi Xwedê tînin, girîngiyê bidin kirinên qenc. Ev tişt ji bo mirovan qenc û bi kêr in.9Lê tu xwe ji devjeniyên bêaqil, navnameyên malbatî, şer û pevçûnên li ser Şerîetê* dûr bixe. Çimkî ev bêkêr û pûç in.10Piştî ku te carek du caran şîret kir, xwe ji mirovê cudaker dûr bixe. \v 11 Tu dizanî ku yekî weha ji rê derketiye, gunehkar e û wî bi xwe, xwe sûcdar derxistiye.Gotinên Dawî û Silav 12Gava ez Artemas an Tixîkos* bişînim ba te, bilezîne, da ku tu bêyî Nîkopolîsê ba min. Çimkî min biryar da ku ez zivistanê li wir derbas bikim.13Xîret bike, Zênasê qanûnzan û Apolos bi rê bixe, hay jê hebe ku tu kêmahiya wan nebe.14Bila yên me jî hîn bibin ku xwe bidin kirinên qenc, da ku ji bo hewcedariyên pêwist bikarin bidin û bêber nemînin.15Hemû yên ku bi min re ne silavan li te dikin. Silavan li wan ên ku di baweriyê de ji me hez dikin, bike. Kerem li ser we hemûyan be. 
Tîtos Beşê 2 Filêmon Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Filêmon » Beşê 1 Silav 1Ji Pawlosê* ku di ber Mesîh Îsa de girtî ye û birayê me Tîmotêyos*, ji hevalkarê me yê hezkirî Filêmon re,2ji xwişka me Afiya, ji hevalleşkerê me Arxîpos û ji civîna* li mala we re:[a] 3Ji Bavê me Xwedê û ji Xudan Îsa Mesîh, kerem û aştî li ser we be.4Gava ku ez te di duayên xwe de tînim bîra xwe, ez hergav ji Xwedayê xwe re şikir dikim.5Çimkî ez li ser hezkirina te ya ji bo hemû pîrozan* û baweriya* te ya bi Xudan Îsa dibihîzim.6Duaya min ew e ku ew hevpariya ruhanî ya ku ji baweriya te tê, bandûra xwe nîşan bide, da ku tu bi Mesîh hemû qenciyê bizanî.7Hezkirina te gelek şahî û han* da min. Çimkî dilê pîrozan bi saya te rihetî dît, ey birayê min.Daxwaza Pawlos a ji bo Onîsîmos 8Ji bo vê yekê, bi ser ku pirr cesareta min bi Mesîh heye ku ez, ya lazim li te emir bikim jî,9ez dixwazim ji bo xatirê hezkirinê ji te hêvî bikim. Ez Pawlos, zilamekî navsere û niha jî di ber Mesîh Îsa de girtî,10ez ji bo kurê xwe Onîsîmos ji te hêvî dikim ku ez di dema girtîbûna xwe de jê re bûm bav.[b] 11Demekê ew ji bo te bêkêr bû, lê niha ew hem ji bo min û hem jî ji bo te bi kêr e.12Ez wî, yanî dilê xwe, ji te re bi şûn ve dişînim.13Min dixwest ku ez wî li ba xwe bihêlim, da ku ew di vê dema ku ez ji ber Mizgîniyê girêdayî me, di cihê te de ji min re xizmetê bike.14Lê min nexwest ku ez bê dilê te tiştekî bikim, da ku qenciya te bi dil be, ne ku ji mecbûrî be.15Belkî jî sedemê ku ew demekê ji te dûr ket ev bû, ku ew her û her bibe yê te.16Ji niha û pê ve, ew êdî ne wek xulamekî ye, lê ji xulamekî hêjatir, birayekî hezkirî ye; bi taybetî ji bo min, lê bêtir ji bo te, hem bi mirovî û hem jî di baweriya Xudan de.17Îcar, eger tu min hevparê xwe dihesibînî, wî wek min qebûl bike.18Eger wî di tiştekî de neheqî li te kiribe, an deyndar be, vê li ser hesabê min binivîse.19Ez Pawlos, ez vê bi destê xwe dinivîsim: Ezê li te vegerînim – ez ji te re nebêjim ku tu xwe bi xwe jî deyndarê min î.20Erê birayê min, bila ji bo Xudan ev feyda min ji te hebe: Ji bo xatirê Mesîh dilê min rihet bike.21Ji ber ku ez piştrast im, ku tê bi ya min bikî, ez ji te re dinivîsim û dizanim ku tê ji gotinên min zêdetir jî bikî.22Di vê navê de, ji bo min cihekî amade bike. Çimkî ez hêvî dikim ku ezê bi duayên we ji we re bêm bexişandin.Silav û Xatir 23Êpafrasê* ku bi min re di ber Mesîh Îsa de girtî ye silavan li te dike.24Hevalkarên min Marqos*, Erîstarxos*, Dîmas* û Lûqa* jî silavan li te dikin.25Kerema Xudan Îsa Mesîh bi ruhê we re be.  
a.  1:2 Kolosî 4:17
b.  1:10 Kolosî 4:9

Tîtos Beşê 3 Îbranî Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 1 Kur di ser Milyaketan re Ye 1Di demên berê de Xwedê gelek caran û bi gelek awayan, bi rêberiya pêxemberan* ji bav û kalan re gotiye.2Lê di van rojên dawîn de, ew bi Kurê xwe yê ku ew kiriye wêrisê her tiştî û bi destê wî erd û ezman çêkirine, ji me re peyivî.3Ew şewqa rûmeta Xwedê û xuyabûna rastîn a cewhera wî ye. Ew her tiştî bi peyva* xwe ya hêzdar hildigire. Piştî ku wî paqijbûna gunehan pêkanî, ew li jorê, li milê Yê Mezin ê rastê rûnişt.4Navê ku wî mîras standiye ka çiqas di ser yê milyaketan re ye, ew jî ewqas ji wan bilindtir bû.5Çimkî ma Xwedê ji kîjan milyaketî re kengê gotiye:«Tu Kurê min î,Îro tu ji min re bûyî.»An jî:«Ezê ji wî re bibim Bav*Û ewê ji min re bibe Kur.»[a] 6Îcar çaxê Xwedê yê nixurî anî dinyayê, weha got:«Bila hemû milyaketên Xwedê biperizin* wî.»[b] 7Ji bo milyaketan jî Xwedê dibêje:«Ew milyaketên xwe dike baÛ xizmetkarên xwe dike pêta êgir.»[c] 8Lê ji bo Kur ew weha dibêje:«Ya Xwedê, textê te herheyî û heta hetayê ye.Gopalê padîşahiya te gopalê dadperweriyê ye.9Te ji rastiyê hez kir û ji neheqiyê nefret kir,Ji ber vê yekê Xwedê, Xwedayê te,Tu bi rûnê şahiyê ji hevalên te bêtir bilind kirî.»[d] 10Û li dereke din:«Ya Xudan, di destpêkê deTe bingeha erdê danîÛ ezman jî karên destê te ne.11Ewê wêran bibin, lê tê bimînî,Ew hemû wê wek cilan kevin bibin.12Tê wan wek xiftan li hev bipêçî ûEwê wek cilan bên guhertin.Lê tu hergav eynî yîÛ salên te xilas nabin.»[e] 13Lê Xwedê ji kîjan milyaketî re kengê gotiye:«Li milê min ê rastê rûne,Heta ku ez dijminên teBikim pêgeha lingên te.»[f] 14Ma hemû milyaket ne ruhên xizmetkar in ku ji bo xizmeta wan ên ku wê xilasiyê mîras bistînin hatine şandin?
a.  1:5 Ji: Zebûr 2:7; Samûêl II, 7:14
b.  1:6 Ji: Dubarekirina Şerîetê 32:43; Zebûr 97:7 (herdu jî li gor wergera Yewnanî)
c.  1:7 Ji: Zebûr 104:4
d.  1:8-9 Ji: Zebûr 45:6-7
e.  1:10-12 Ji: Zebûr 102:25-27
f.  1:13 Ji: Zebûr 110:1

Filêmon Beşê 1 Îbranî Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 2 Em Baldar Bin 1Ji ber vê yekê divê em hê zêdetir bala xwe bidin tiştên ku me bihîstine, da ku em averê* nebin.2Çimkî eger peyva ku bi rêberiya milyaketan hatiye gotin qayîm bûbe û her sûc û neguhdariyê cezayê ku heq kiriye standibe,3eger em li ber vê xilasiya evqas mezin xemsar bin, emê çawa birevin û xilas bibin? Di destpêkê de Xudan ev xilasî da zanîn û ji aliyê yên ku ew bihîstine ve ji me re rast hat deranîn.4Xwedê jî ji vê re bi nîşanan, bi karên mezin û kerametên cûr bi cûr û bi diyariyên Ruhê* Pîroz ên ku li gor daxwaza xwe belav kirine, şahidî kir.Kur Bû Bira 5Xwedê, wê dinya bê ya ku em li ser dipeyivin, bi milyaketan ve girê neda.6Lê yekî li derekê gotiye û şahidî kiriye:«Mirov çi ye ku tu bînî bîra xwe,An jî kurê mirov çi ye ku tu xema wî bixwî?7Te ew ji bo demekê ji milyaketan nizimtir kir,Te taca rûmet û siyanetê* da serê wî.[a] 8Te her tişt xist bin lingên wî.»[b] Îcar gava ku Xwedê her tişt xist bin lingên wî, tu tiştê ku nexist bin lingên wî nehişt. Lê niha em hê nabînin ku her tişt ketiye bin lingên wî.9Lê em Îsayê ku ji ber cefayê mirinê taca rûmet û siyanetê wergirtiye, dibînin. Ew ji bo demekê ji milyaketan hat nizimtir kirin, da ku bi kerema Xwedê ji bo her kesî mirinê tam bike.10Li ber Xwedayê ku her tişt ji bo wî ye û pê çêbûye baştir bû ku pêşengê  xelasiyê bi cefayan bigihanda tekûziyê, da ku wî  gelek kur bigihandana rûmetê.11Çimkî yê ku pîroz* dike û yên ku tên pîrozkirin, hemû ji Yekî ne. Ji ber vê yekê Îsa şerm nake ku ji wan re bêje ‹bira›12û dibêje:«Ezê navê te ji birayên xwe re bêjim,Di nav civînê de ezê bi lavijeyan* pesnê te bidim.»[c] 13û weha jî dibêje:«Ezê ewlehiya xwe bi wî bînim.»[d] û weha jî:«Va me, ez û zarokên ku Xwedê dane min!»[e] 14Loma çawa ku zarok xwîn û goşt in, ew bi xwe jî wusa di eynî tiştan de bû hevpar; da ku ew wî yê ku xwediyê hêza mirinê ye, yanî Îblîs, bi mirinê betal bike15û wan ên ku di hemû jiyana xwe de bi tirsa mirinê bûne xulam, azad bike.16Çimkî, bêguman ew ne alîkariya milyaketan, lê belê alîkariya dûndana* Birahîm* dike.17Loma diviya di her tiştî de bibûya mîna birayên xwe, wusa ku ew li ber Xwedê Serokkahînekî dilovan û ewledar be, da ku gunehên gel bide bexişandin.18Ji ber ku ew bi cefakişandinê hat ceribandin, ew dikare bê hawara wan ên ku tên ceribandin.
a.  2:7 Di hin destnivîsaran de li dawiyê ev jî heye: «Te ew danî li ser karên destê te.»
b.  2:6-8 Ji: Zebûr 8:5-7
c.  2:12 Ji: Zebûr 22:22
d.  2:13 Ji: Îşaya 8:17
e.  2:13 Ji: Îşaya 8:18

Îbranî Beşê 1 Îbranî Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 3 Mûsa Xizmetkar e, Mesîh Kur e 1Ji ber vê yekê, ey birayên pîroz û hevparên gazîkirina ezmanî, bala xwe bidin Îsayê ku Şandî* û Serokkahînê şahidiya me ye.2Wek ku Mûsa* ji tevahiya mala Xwedê re dilsoz bû, Îsa ji yê ku ew daniye ser kar re dilsoz e.[a] 3Ka çawa siyaneta* yê ku xanî ava kiriye di ser ya xênî re ye, wusa jî Îsa ji Mûsa bêtir hêjayî rûmeta mezin hat dîtin.4Çimkî her xanî ji aliyê yekî ve tê avakirin, lê avakarê her tiştî Xwedê ye.5Rast e, Mûsa, ji bo şahidiya wan tiştan bike, ku wê piştre bihatana gotin, di tevahiya mala Xwedê de wek xizmetkarekî dilsoz bû.6Lê Mesîh bi Kurîtî li ser mala Xwedê dilsoz bû. Û eger em cesareta xwe û pesindana ku ji hêviya me tê hişk bigirin, mala wî em in.Hişyarkirina li hember Bêbaweriyê 7Loma, wek ku Ruhê Pîroz dibêje:«Eger îro hûn dengê wî bibihîzin,8Dilê xwe hişk nekin,Wek wê roja ku bav û kalên we serî hildanGava ku li çolê hatibûn ceribandin,9Li wir bav û kalên we ez ceribandim û sihêtî kirimBi ser ku çil salan kirinên min dîtin.10Ji ber vê yekê ez ji wî nifşî* xeyidîm.Û min got: ‹Ew hergav di dil de varî* dibin.›Û wan riyên min nezanîn.11Wek ku min di hêrsa xwe de sond xwar:Ew tu caran nakevin rihetiya min.»[b] 12Birano, hay ji xwe hebin ku bi tu kesî ji we re dilekî xerab û bêbawer ê ku we ji Xwedayê jîndar bizivirîne, peyda nebe.13Lê belê heta roja ku jê re dibêjin «îro» heye, her roj hevdû bişidînin, da ku dilê tu kesî ji we bi xapandina guneh hişk nebe.14Çimkî em bûne hevparên Mesîh, lê bi tenê em ewlehiya xwe ya destpêkê heta dawiyê hişk bigirin.15Çawa ku hatiye gotin:«Eger îro hûn dengê wî bibihîzinDilê xwe hişk nekin wek wê roja ku bav û kalên we serî hildan.»[c] 16Îcar ew kî bûn, ku bihîstin û serî hildan? Ma ne ew hemû bûn ên ku bi rêberiya Mûsa ji Misrê derketin?17Û Xwedê çil salan ji kê xeyidî? Ma ne ji wan ên ku guneh kirin û bedena wan li çolê ket?18Û ji neguhdaran pê ve, ma Xwedê ji bo kê sond xwar ku ew nekevin rihetiya wî?[d] 19Îcar em dibînin ku wan ji ber bêbaweriya xwe nekarîn bikevinê.
a.  3:2 Hejmartin 12:7
b.  3:7-11 Ji: Zebûr 95:7-11; Derketin 17:1-7; Hejmartin 20:1-13
c.  3:15 Ji: Zebûr 95:7-8
d.  3:16-18 Hejmartin 14:1-35

Îbranî Beşê 2 Îbranî Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 4 1Ji bo vê yekê, madem ku soza ketina nav rihetiya wî hê heye, em bitirsin ku yek ji we ji wê bi paş ve mayî xuya nebe.2Çimkî, wek ku Mizgînî ji wan re hat dayîn, ji me re jî hat dayîn. Lê belê peyva ku bihîstin bi kêrî wan nehat, çimkî yên ku peyv bihîstibûn, bi baweriyê* ve nekirin yek.3Lê em ên ku me bawer kirine, emê bikevin wê rihetiyê, çawa ku Xwedê gotiye:«Wek ku min di hêrsa xwe de sond xwar:Ew tu caran nakevin rihetiya min.»[a] Lê karên wî ji damezrandina dinyayê ve xilas bûne.4Çimkî wî di derekê de li ser roja heftan weha gotiye: «Di roja heftan de Xwedê ji hemû kirinên xwe bîhna xwe veda.»[b] 5Û li vê derê dîsa dibêje: «Ew tu caran nakevin rihetiya min.»[c] 6Îcar yên ku berê Mizgînî bihîstibûn, ji ber ku bi ya wê nekirin, neketin rihetiyê. Lê belê ketina vê rihetiyê ji bo hinekan hê parastî ye.7Loma piştî demeke dirêj Xwedê bi devê Dawid* dibêje «îro» û careke din rojekê destnîşan dike. Wek ku berî niha hatiye gotin:«Eger îro hûn dengê wî bibihîzin,Dilê xwe hişk nekin.»[d] 8Çimkî eger Yêşû* rihetî dabûya wan, Xwedê piştre li ser rojeke din nedigot.9Nexwe, ji bo gelê Xwedê rihetiyeke roja* Şemiyê dimîne.10Wek ku Xwedê ji kirinên xwe bîhna xwe veda, yê ku dikeve nav rihetiya Xwedê jî ji kirinên xwe bi xwe bîhna xwe vedide.[e] 11Loma ji bo ku tu kes bi eynî cûreyê neguhdariyê nekeve, em xîretkêşiyê bikin, da ku em bikevin wê rihetiyê.12Peyva Xwedê jîndar û bi bandûr e. Ji her şûrê dudev hê tûjtir e. Û heta can û ruh, hem jî movik û mejî ji hev veqetîne, lê diçe; dîwana* niyet û ramanên dil dike.13Tu afirîn tune ku ji wî veşartî ye. Lê her tişt li ber çavê yê ku divê em hesab bidinê tazî û vekirî ye.Serokkahîn Îsa 14Loma, madem ku Serokkahînê me yê mezin ê ku di ezmanan re derbas bûye, Kurê* Xwedê Îsa heye, em wê baweriya ku em eşkere dikin hişk bigirin.15Çimkî Serokkahînê me ne wusa ye ku di qelsiyên me de nekare hevpariya dilîniya me bike, lê guneh ne tê de bi her awayî wek me hatiye ceribandin.16Loma em bi cesaret nêzîkî textê keremê bibin, da ku rehm li me bibe û ji bo dema ku em hewcedarê alîkariyê bin, em keremê bibînin.
a.  4:3 Ji: Zebûr 95:11
b.  4:4 Ji: Destpêkirin 2:2
c.  4:5 Ji: Zebûr 95:11
d.  4:7 Ji: Zebûr 95:7-8
e.  4:10 Destpêkirin 2:2

Îbranî Beşê 3 Îbranî Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 5 1Her Serokkahîn ji nav mirovan tê bijartin û ji bo wan li ser tiştên ku li ber Xwedê tên kirin, tê danîn, da ku ji bo gunehan diyarî û goriyan* pêşkêş bike.2Ew dikare bi nermî, bi nezan û bi averêbûyiyan* re bide û bistîne, çimkî ew bi xwe jî bi qelsiyan hatiye rapêçan.3Ji ber vê yekê, wek ku ji bo gel dike, ew deyndar e ku ji bo xwe jî di ber gunehan de goriyan pêşkêş bike.[a] 4Tu kes ji xwe bi xwe nikare vê rûmetê bistîne, lê bi tenê ewê ku wek Harûn ji aliyê Xwedê ve tê gazîkirin, distîne.[b] 5Bi vî awayî Mesîh jî ji bo ku bibe Serokkahîn xwe bi xwe bilind nekir, lê belê Xwedê ew bilind kir û jê re got:«Tu Kurê min î,Îro tu ji min re bûyî.»[c] 6Çawa ku ew di dereke din de jî dibêje:«Li gor pergala* Melkîsedek*, Tu her û her kahîn* î.»[d] 7Îsa di jiyana xwe ya li ser erdê de bi gazî û hawar, bi hêstirên çavan dua û lavan pêşkêşî wî kir, ku dikarî ew ji mirinê xilas bikira û ji ber xwedêtirsiya xwe hatibû bihîstin.[e] 8Bi ser ku Kur bû jî, ji cefayên ku kişandin hînî guhdanê bû.9Gava ku gihîşt bêkêmahîtiyê, ji hemûyên ku bi ya wî dikin re bû sedema xilasiya herheyî.10Ji aliyê Xwedê ve, li gor pergala Melkîsedek bi serokkahîntî hat navkirin.Xwe li Soza Xwedê Bigirin 11Gelek tişt hene ku em li ser vê yekê bêjin; lê ji ber ku guhên we giran bûne, şîrovekirina wan zehmet e.12Diviya ku heta niha hûn bibûna mamoste, lê belê dîsa hewcedariya we heye ku yek dersên pêşî yên peyva Xwedê hînî we bike. Ne xwarina giran, lê belê hûn hê hewcedarê şîr in.13Îcar her kesê ku bi şîr tê xweyîkirin, di peyva rastdariyê de bêtecrûbe ye; çimkî zarok e.14Lê xwarina giran ji bo yên gihîştî ye. Têgihîştina wan bi karanînê hatiye perwerdekirin, da ku qencî û xerabiyê ji hev derxin.
a.  5:3 Qanûna Kahîntiyê 9:7
b.  5:4 Derketin 28:1
c.  5:5 Ji: Zebûr 2:7
d.  5:6 Ji: Zebûr 110:4
e.  5:7 Metta 26:36-46

Îbranî Beşê 4 Îbranî Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 6 1Ji ber vê yekê em hîndariya pêşî ya li ser Mesîh bihêlin, ber bi bêkêmahîtiyê ve pêşve herin. Û em dîsa bingeha wan tiştan daneynin: Vegerîna ji karên* mirî, baweriya bi Xwedê,2hîndariya imadkirinê*, destdanînserî*, vejîna* miriyan û dîwana herheyî.3Xwedê destûrê bide, emê vê bikin.4Çimkî yên ku carekê hatine ronahîkirin, ji diyariya ezmanî tam kirine, ji Ruhê Pîroz par standine,5qenciya peyva Xwedê û hêzên dinya ku bê tam kirine6û bi ser wan de ji rê derketine, êdî ji bo wan çênabe ku dîsa ji bo tobekirinê bên nûkirin. Çimkî ew ji bo xwe Kurê Xwedê ji nû ve xaç dikin û bêsiyanet dikin.7Çimkî axa ku gelek caran baran  li ser dibare û têr dibe û ji bo kê were çandin berên bi kêr dide, ji aliyê Xwedê ve tê bereketkirin.8Lê eger ew stirî û diriyan bide, bêkêr e û nêzîkî nifirê ye, dawiya wê şewitandin e.9Hezkirîno, her çiqas me weha gotibe jî, em piştrast in ku rewşa we ji wan tiştan çêtir e û li gor xilasiyê ye.10Çimkî Xwedê ne bê dadperwerî* ye ku kirinên we, xizmeta ku we ji pîrozan re kiriye û hûn dikin û ew hezkirina ku we ji bo navê wî nîşan daye, ji bîr bike.11Em pirr dixwazin ku her yek ji we heta dawiyê eynî xîretkêşiyê nîşan bide, da ku hûn bigihîjin piştrastiya temam a hêviya xwe.12Wusa ku hûn nebin tiral, lê bibin mîna wan ên ku bi bawerî û bîhnfirehiyê bûn wêrisên sozên Xwedê.Soza Xwedê 13Gava ku Xwedê soz da Birahîm*, ji ber ku yekî mezintir nebû ku bi wî sond bixwe, wî bi xwe sond xwar14û got:«Bi rastî jî, ezê te bi zêdehî pîroz bikimÛ ezê bi zêdehî te zêde bikim.»[a] 15Û bi vî awayî Birahîm sebir kir û gihîşt sozê.16Erê, mirov bi yekî ku ji wan mezintir e, sond dixwin; sond ji bo bawerîanînê dawiya her devjeniyê tîne.17Bi vî awayî, çaxê Xwedê xwest ku hê bêtir nîşanî wêrisên sozê bide ku armanca wî nayê guhertin, wî soz da û bi ser de jî sond xwar.18Wusa ku bi du tiştên ku nayên guhertin û çênabe ku Xwedê di wan de derewan bike, cesareteke me ya xurt hebe, da ku em vê hêviya ku li ber me hatiye danîn, bigirin.[b] 19Ev hêviya me wek lengerê can ê saxlem û ewledar e û derbasî aliyê perdê yê hundir dibe.[c] 20Îsa bi pêşîvanîtî ji bo me derbasî wê derê bûye. Ew li gor pergala* Melkîsedek* bûye Serokkahînê herheyî.[d] 
a.  6:14 Ji: Destpêkirin 22:16-17
b.  6:18 Hejmartin 23:19
c.  6:19 Di Perestgehê de cihê hundir ê herî pîroz hebû û li ber wî perde hebû; ji Serokkahîn pê ve tu kesî nedikarî derbasî wir bibûya. Binêre: Qanûna Kahîntiyê 16:2.
d.  6:20 Zebûr 110:4

Îbranî Beşê 5 Îbranî Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 7 Kahîntiya Îsa Wek ya Melkîsedek e 1Çimkî ev Melkîsedek*,  «padîşahê Salêmê*  û kahînê Xwedayê Herî Berz bû. Gava ku Birahîm ji şikandina padîşahan vegeriya, hat pêşiya Birahîm û ew pîroz kir.»[a] 2Birahîm jî ji her tiştî dehyek* da wî. Mana navê Melkîsedek pêşî: «Padîşahê Rastiyê», piştre jî: «Padîşahê Salêmê», yanî «Padîşahê Aştiyê» ye.3Ne bavê wî, ne diya wî û ne jî bav û bavkalkên wî hene. Ne destpêka rojên wî û ne jî dawiya jiyana wî heye. Wek Kurê Xwedê ew her û her kahîn dimîne.4Îcar binêrin ku ew çiqas mezin e! Bavkalê mezin Birahîm dehyeka xenîmetan daye wî.5Yên ku ji kurên Lêwî* kahîntî standine bi ser ku ew ji dûndana* Birahîm bûn jî, li gor Şerîetê* emrê wan heye ku ji gel, yanî ji birayên xwe, dehyekê bistînin.[b] 6Lê ev mirovê ku ne ji dûndana wan e, dehyek ji Birahîm stand û wî ew ê ku soz jê re hatine dayîn pîroz kir.7Bêguman yê ku pîroz dike di ser yê ku tê pîrozkirin re ye.8Li vê derê mirovên ku dimirin dehyekê distînin, lê li wê derê yekî ku şahidî jê re tê kirin ku ew dijî, dehyekê distîne.9Em dikarin bêjin ku Lêwî bi xwe jî, yê ku dehyekê distîne, bi destê Birahîm dehyek daye.10Çimkî gava ku Melkîsedek hat pêşiya Birahîm, hê Lêwî di pişta bavkalê xwe Birahîm de bû.Pergala Kahîntiya Nû 11Îcar, eger bi kahîntiya Lêwiyan bêkêmahîtî hebûya – çimkî gel di bin vê kahîntiyê de Şerîet standibû – êdî çi hewce bû, kahînekî din ne li gor pergala* Harûn, lê li gor pergala Melkîsedek bihata?12Çimkî gava ku kahîntî bê guhertin, hingê divê Şerîet jî bê guhertin.13Û yê ku ev tişt li ser tên gotin, ji eşîreke din e. Ji vê eşîrê tu kesî li gorîgehê* xizmet nekiriye.14Îcar eşkere ye ku Xudanê me ji eşîra Cihûda* hatiye û li ser kahîntiya vê eşîrê Mûsa tiştek negotiye.15Û bi hatina kahînekî din ê ku mîna Melkîsedek e, êdî ya ku em dibêjin hê bêtir eşkere ye.16Ew ne li gor emrên malbavkî yên Şerîetê, lê belê li gor hêza jiyana herheyî bûye kahîn.17Çimkî weha şahidî tê kirin ku:«Li gor pergala Melkîsedek,Tu her û her kahîn î.»[c] 18Îcar emrê pêşî ji ber qelsî û bêkêriya xwe betal bû.19Çimkî Şerîetê tu tişt negihand bêkêmahîtiyê. Lê di şûna wê de hêviyeke hê çêtir hatiye anîn, ku bi wê em nêzîkî Xwedê dibin.20Û ev ne bêsond çêbû. Yên din bêsond bûbûn kahîn,21lê Îsa bi sonda yê ku ev peyv jê re gotiye, bû kahîn.«Xudan sond xwar û ji ya xwe venagere,Tu her û her kahîn î.»[d] 22Bi vî awayî Îsa bûye kefîlê peymaneke* hê çêtir.23Kahînên din gelek bûn, çimkî mirinê nehişt ku ew bidomînin.24Lê ji ber ku Îsa her û her dimîne, kahîntiya wî xilas nabe.25Ji ber vê yekê ew dikare wan ên ku bi destê wî nêzîkî Xwedê dibin, bi tevahî xilas bike. Çimkî ew herdem dijî, da ku ji bo wan mehderê* bike.26Çimkî ji me re Serokkahînekî pîroz, bêsûc, bêqusûr, ji gunehkaran veqetiyayî û ji ezmanan hê bilindtir bûyî diviya.27Ji wî re nediviya ku ew her roj wek Serokkahînan, pêşî di ber gunehên xwe de û piştre di ber gunehên gel de goriyan pêşkêş bike. Çimkî çaxê ku xwe bi xwe pêşkêş kir, ev yek bi carekê anî cih.[e] 28Şerîet mirovên qels datîne ser karê Serokkahîntiyê. Lê peyva sondê ya ku piştî Şerîetê hat, Kurê ku heta bi herheyiyê hatiye bêkêmahî kirin, daniye ser karê serokkahîntiyê.
a.  7:1 Ji: Destpêkirin 14:17-20
b.  7:5 Hejmartin 18:21
c.  7:17 Ji: Zebûr 110:4
d.  7:21 Ji: Zebûr 110:4
e.  7:27 Qanûna Kahîntiyê 9:7

Îbranî Beşê 6 Îbranî Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 8 Îsa Serokkahînê Peymana Çêtir e 1Niha, ji wan tiştên ku em dibêjin ya sereke ev e: Serokkahînekî me yê weha heye yê ku li ezmanan, li milê rastê yê textê Bilindahiyê rûniştiye.2Ew karbidestê pîrozgehê, yanî konê rastîn e, ku ne mirovan, lê Xudan daniye.3Çimkî her serokkahîn ji bo pêşkêşkirina diyarî û goriyan tê destnîşankirin. Ji bo vê yekê divê tiştekî ku Serokkahînê me jî pêşkêş bike hebe.4Eger ew li ser dinyayê bûya, ew bi xwe nedibû kahîn, çimkî ji xwe yên ku li gor Şerîetê diyariyan pêşkêş dikin, hene.5Evên ha di vê Perestgehê* de xizmetê dikin a ku sûret û siya ya ezmanî ye. Çimkî gava ku Mûsa li ber çêkirina konê perizînê bû, ji aliyê Xwedê ve weha hat hişyarkirin: «Binêre ku tê her tiştî li gor mestereya* ku li çiyê ji te re hatiye nîşandan çêkî.»[a] 6Lê Îsa xizmeteke hê bilindtir stand wek ku ew jî navberkarê peymaneke hê çêtir e, çimkî ew peyman li ser sozên çêtir hatiye danîn.7Eger ew peymana pêşî bêkêmahî bûya, hewcedarî bi ya diduyan nedima.8Lê Xwedê gelê xwe biqusûr dibîne û dibêje:«Xudan dibêje: ‹Va ye, roj tênKu ezê bi mala Îsraêl reÛ bi mala Cihûda* re Peymaneke Nû girêdim.9Ne wek wê peymana ku minBi bav û kalên wan re girêda,Peymana wê roja ku min destê wan girt, Ku ez wan ji diyarê Misrê derînim.›Xudan dibêje: ‹Çimkî ew di peymana min de neman,Min jî ji bo wan xem nexwar.›10Xudan dibêje: ‹Piştî wan rojanPeymana ku ezê bi mala Îsraêl re girê bidim ev e:Ezê qanûnên xwe bixim hişê wanÛ ezê wan li ser dilê wan binivîsim.Ezê bibim Xwedayê wan,Û ew jî wê bibin gelê min.11Êdî tu kes hemwelatiyê xwe,Û tu kes birayê xwe hîn nakeÛ nebêje: ‹Xudan nas bike!›,Çimkî ji yê biçûk heta yê mezinEw hemû wê min nas bikin.12Çimkî ezê li hember neheqiyên wan dilovan bimÛ êdî ez gunehên wan tu caran naynim bîra xwe.›»[b] 13Bi gotina «Peymana Nû», Xwedê ya pêşî kevin kiriye. Îcar ya ku kevnar û kevin bûye, li ber windabûnê ye.
a.  8:5 Ji: Derketin 25:40
b.  8:8-12 Ji: Yêremya 31:31-34

Îbranî Beşê 7 Îbranî Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 9 Perestgeha Dinyayî û ya Ezmanî 1Erê, di peymana pêşî de jî qanûnên perizînê* û Perestgeha li ser dinyayê hebû.2Konek hatibû danîn: Di beşê wî yê pêşî yê ku jê re Cihê Pîroz digotin de şamdank, sifre û nanê* pêşberiyê hebû.[a] 3Di pişt perda diduyan de, di hundir de, Cihê Herî Pîroz hebû.[b] 4Gorîgeha zêrîn ya şewitandina bixûrê* û Sindoqa* Peymanê ya ku ji her aliyî ve zêrkirî bû tê de bûn. Di hundirê sindoqê de şerbikê Manna* yê zêrîn, şivdarê Harûn ê bişkivî û nivîsdekên Peymanê hebûn.[c] 5Li ser sindoqê Kerûbên* rûmeta Xwedê yên ku li bexişîngehê* dikirin sî hebûn. Lê niha em nikarin yek bi yek li ser van bipeyivin.[d] [e] [f] 6Ev tişt weha hatibûn sazkirin. Kahîn her car diketin beşê pêşî yê kon û xizmeta xwe dikirin.[g] 7Lê heçî beşê hundir e, salê carekê bi tenê Serokkahîn dikeve wî. Lê bêyî wê xwîna ku di ber wî û di ber gunehên gel ên bêhemdî de tê pêşkêşkirin, ew jî nikare bikeve wî.[h] 8Ruhê Pîroz bi vê yekê nîşan dide ku, heta konê pêşî bimîne, riya ku diçe Cihê Herî Pîroz hê nehatiye eşkerekirin.9Ev ji bo dema niha mînakek e. Diyarî û goriyên ku tên pêşkêşkirin, nikarin wijdana mirovê ku diperize paqij bikin.10Ew bi tenê bi xwarin, vexwarin û şuştinên cûr bi cûr ve girêdayî ne û qanûnên dinyayî ne yên ku heta wextê sazûmana nû dimînin.11Lê gava Mesîh, Serokkahînê tiştên qenc ên ku hatine, xuya bû, ew derbasî konê hê mezintir û hê tekûztir bû, ku ne bi destan hatiye çêkirin, yanî ne ji vê dinyayê ye.12Ew ne bi xwîna nêrî û golikan, lê belê bi xwîna xwe, bi carekê ket Cihê Herî Pîroz û rizgariya herheyî peyda kir.13Çimkî, eger xwîna nêrî û conegayan û xweliya noginan* li yên murdar* bê reşandin û wan paqij bike,[i] 14hingê xwîna Mesîhê ku bi Ruhê herheyî xwe bêleke pêşkêşî Xwedê kiriye, wê hê çiqas zêdetir wijdana me ji kirinên* mirî paqij bike, da ku em biperizin Xwedayê jîndar!Xwegorîkirina Mesîh Guneh Dûr Kirin 15Ji bo vê yekê Mesîh navberkarê Peymana Nû ye, da ku yên hatine gazîkirin, mîrasa herheyî ya ku hatiye sozdan bistînin. Çimkî mirina wî berdêla wan sûcan e yên ku di dema peymana pêşî de hatin kirin.16Heçî wesiyet e, divê mirina yê ku wesiyet kiriye kifş bibe.17Çimkî wesiyet piştî mirinê tê cih. Heta yê ku wesiyet kiriye sax be, desthilatiya wê tune.18Loma peymana pêşî jî bê xwîn nehat girêdan.19Çimkî piştî ku Mûsa her emrê Şerîetê ji tevahiya gel re got, bi hiriya sor û bi çiqilê gûrizê* xwîna nêrî û conegayan bi avê re, li kitêbê* bi xwe û li tevahiya gel reşand[j] 20û got: «Ev xwîna wê peymanê ye ku Xwedê li we emir kiriye.»[k] 21Bi vî awayî wî xwîn li kon û li hemû firaxên perizînê reşand.[l] 22Îcar li gor Şerîetê hema bêje her tişt bi xwînê tê paqijkirin û bê rijandina xwînê li gunehan nayê bihûrtin.[m] 23Loma diviya ku wêneyên tiştên li ezmanan bi van goriyan, lê belê yên ezmanî bi xwe bi goriyên hê çêtir bên paqijkirin.24Çimkî Mesîh neket pîrozgeha ku bi destan hatiye çêkirin û sûretê ya rastîn e; lê belê ew ket ezmên bi xwe, da ku niha ji bo me li ber Xwedê raweste.25Serokkahîn her sal carekê bi xwîna ku ne ya wî ye dikeve Cihê Herî Pîroz, lê belê Mesîh neketê ku xwe gelek caran pêşkêş bike.26Eger wusa bûya, ji damezrandina dinyayê ve diviya wî gelek caran cefa bikişanda. Lê niha, di dawiya deman de ew bi carekê xuya bû, da ku bi xwegorîkirinê guneh ji holê rake.27Û çawa ku ji bo mirovan carekê mirin û piştî wê dîwanbûn neçar e,[n] 28Mesîh jî ji bo ku gunehên gelekan hilgire carekê hat pêşkêşkirin. Cara diduyan, ew ne ji bo hilgirtina guneh, lê ji bo xilasbûna wan ên ku li hêviya wî disekinin, wê xuya bibe.[o] 
a.  9:2 Derketin 25:31-40; Derketin 25:25-30
b.  9:3 Derketin 26:31-33
c.  9:4 Derketin 30:1-6; Derketin 25:10-16; Derketin 16:33; Hejmartin 17:8-10; Derketin 25:16
d.  9:5 Derketin 25:18-22; Hejmartin 17:1-10
e.  9:5 Bexşîngeh: Cihê ku li gunehan dihat bihûrtin bû û li wir kefaret dihat dayin. Di Peymana Kevin de ev der devê Sindoqa Peymanê bû; binêre: Derketin 25:17-20; Qanûna Kahîntiyê 16:14.
f.  9:5 Kerûb: Cûreyekî milyaketên Xwedê ne û rûmeta Xwedê berçav dikin.
g.  9:6 Hejmartin 18:2-6
h.  9:7 Qanûna Kahîntiyê 16
i.  9:13 Qanûna Kahîntiyê 16:15-16; Hejmartin 19:9, 17-19
j.  9:19 Derketin 24:3-8
k.  9:20 Ji: Derketin 24:8
l.  9:21 Qanûna Kahîntiyê 8:15
m.  9:22 Qanûna Kahîntiyê 17:11
n.  9:27 Destpêkirin 3:19
o.  9:28 Îşaya 53:12

Îbranî Beşê 8 Îbranî Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 10 Gorîbûna Îsa Gorîbûna Dawî Ye 1Şerîet ne xuyabûna rastîn a tiştên qenc ên ku wê bên, lê bi tenê siya wan e. Ji ber vê yekê Şerîet tu caran nikare bi wan eynî goriyên ku hergav sal bi sal tên pêşkêşkirin, wan ên ku nêzîk dibin, bigihîne bêkêmahîtiyê.2Nexwe, eger paqij bibûna, wanê dev ji pêşkêşkirina wan berda. Çimkî eger yên ku diperizin bi carekê ji gunehên xwe paqij bibûna, êdî di wijdana wan de qet sûcdarkirina guneh nedima.3Lê belê ew gorî sal bi sal gunehên mirovan tînin bîra wan.4Çimkî xwîna conega û nêriyan nikare gunehan rake.5Loma çaxê ku Mesîh hat dinyayê, wî got:«Te gorî û pêşkêş nexwestin,Lê te ji min re bedenek amade kir.6Tu bi goriyên şewitandinêÛ bi goriyên ku di ber guneh de tên dayîn, razî nebûyî.7Hingê min got: ‹Wek ku di Kitêbê de li ser min hatiye nivîsîn:Ya Xwedê, va ye, ez hatim da ku ez daxwaza te bînim cih.›»[a] 8Pêşî got: «Te gorî, pêşkêş, goriyên şewitandinê û goriyên ku di ber guneh de tên dayîn, nexwestin û tu ji van razî nebûyî» – heçî ev in, ew li gor Şerîetê tên dayîn.9Hingê weha got: «Va ye, ez hatim da ku ez daxwaza te bînim cih.» Ew ya pêşî hiltîne, da ku ya diduyan deyne.10Li gor vê daxwazê bi pêşkêşbûna bedena Îsa Mesîh ya bi carekê em hatin pîrozkirin.11Her kahîn roj bi roj radibe, xizmetê dike û gelek caran eynî goriyên ku qet nikarin guneh rakin, pêşkêş dike.12Lê viyê ha ji bo her û her tenê goriyek di ber gunehan de pêşkêş kir û li milê Xwedê yê rastê rûnişt.[b] 13Ji hingê û pê ve, ew li bendê ye heta ku dijminên wî bibin pêgeha lingên wî.14Çimkî wî bi pêşkêşiyekê ew ên ku tên pîrozkirin, her û her gihandine bêkêmahîtiyê.15Ruhê Pîroz jî li ser vê ji me re şahidiyê dike û dibêje:16«Xudan dibêje: ‹Piştî wan rojanPeymana ku ezê bi wan re girê bidim ev e:Ezê qanûnên xwe bixim dilê wanÛ ezê wan li ser hişê wan binivîsim.17Êdî ez gunehên wan û neheqiyên wanTu caran naynim bîra xwe.›»[c] 18Îcar li dera ku lêbihûrtina van heye, êdî pêwistiya pêşkêşa di ber guneh de namîne.Şîret û Hişyarkirin 19Ji bo vê yekê birano, bi xwîna Îsa em dikarin bi cesaret bikevin Cihê Herî Pîroz.20Em di wê riya nû û jîndar re bikevinê ya ku wî ji bo me di bedena xwe de di perdê de vekiriye.21Û li ser mala Xwedê kahînekî me yê mezin heye.22Em bi dilê ku bi xwînreşandinê ji wijdana xerab paqij bûyî û bi bedena ku bi ava paqij hatî şuştin, bi piştrastiya temam a baweriyê, bi dilekî rastîn nêzîkî Xwedê bibin.[d] 23Em, hêviya ku em eşkere dikin hişk bigirin; çimkî ew ê ku soz daye ewledar e.24Û em hay ji hev hebin, ku em hevdû ji bo hezkirin û kirinên qenc bişidînin.25Wek ku hinekan ji xwe re kiriye adet, em dev ji civînên xwe bernedin, lê çawa ku hûn dibînin Roja Xudan nêzîk dibe, hê zêdetir cesaretê bidin hevdû.26Çimkî, piştî ku em gihîştin zanîna rastiyê, eger em bi zanîn guneh bikin, êdî ji bo gunehan tu gorî namîne,27lê tenê libendêmayîneke tirsehêz ya dîwanê û agirê kelegerm ê ku dijminan dixwe û tune dike, dimîne.28Yê ku Şerîeta Mûsa* bişikanda, li ser şahidiya dido an sê kesan, bê rehm dihat kuştin.[e] 29Îcar di gumana we de yê ku Kurê Xwedê di bin lingan de biperçiqîne, xwîna Peymanê ya ku ew pê hatiye pîrozkirin, pîs bibîne û Ruhê keremê nizim bike, ewê cezayekî hê çiqas xerabtir heq bike?[f] 30Çimkî em wî yê ku ev gotiye nas dikin: «Heyfhilanîn ya min e, ezê bergîdana* wê bidim.»[g]  Û dîsa: «Xudan wê dîwana gelê xwe bike.»[h] 31Tiştekî tirsehêz e ku mirov bikeve destê Xwedayê jîndar.32Îcar wan rojên pêşî yên piştî ku hûn hatin ronahîkirin, bînin bîra xwe: Gava hûn ketibûn tengahî û cefayên giran, we çawa ev ragirtibû*.33Carna hûn li ber çavan hatin şermezarkirin û hûn ketin tengahiyê. Carna jî hûn bi yên ku weha li wan hat kirin re bûn hevpar.34Çimkî hûn bûn hevalparê derdê girtiyan û talankirina malên xwe bi şahî ragirt, çimkî we dizanibû ku malê çêtir û mayîndar ji bo we heye.35Loma cesareta xwe neavêjin, xelata wê mezin e.36Ragirtin* ji we re lazim e, da ku hûn daxwaza Xwedê bikin û soza ku daye bistînin.37«Çimkî di demeke kurt de,Yê ku tê wê bêÛ dereng namîne.38Lê yê min ê rast wê bi baweriyê bijî.Lê eger ew xwe bi şûn ve bikişîne,Canê min ji wî razî nabe.»[i] 39Lê belê em ne ji wan in ên ku xwe bi şûn ve dikişînin û helak dibin; lê em ji wan in ên ku ji bo rizgariya canê xwe bawer dikin.
a.  10:5-7 Ji: Zebûr 40:6-8
b.  10:12 Binêre: Zebûr 110:1
c.  10:16-17 Ji: Yêremya 31:33-34; Hezekiyêl 8:10+12
d.  10:22 Qanûna Kahîntiyê 8:30; Hezekiyêl 36:25
e.  10:28 Dubarekirina Şerîetê 17:6
f.  10:29 Derketin 24:8
g.  10:30 Ji: Dubarekirina Şerîetê 32:35
h.  10:30 Ji: Dubarekirina Şerîetê 32:36; Zebûr 135:14
i.  10:37-38 Ji: Habaqûq 2:3-4

Îbranî Beşê 9 Îbranî Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 11 Baweriya Birahîm û Yên Din 1Îcar bawerî*, ewlebûna tiştên ku hêvî bi wan tê kirin e, piştrastbûniya tiştên ku nayên dîtin e.2Bi vê baweriyê, bav û kalên me ji aliyê Xwedê ve hatin erêkirin.3Bi baweriyê, em fêm dikin ku erd û ezman bi peyva Xwedê hatiye damezrandin; wusa ku tiştên tên dîtin, ji tiştên nayên dîtin çêbûne.[a] 4Bi baweriyê, Habîl* goriyeke ji ya Qayîn çêtir pêşkêşî Xwedê kir. Bi wê baweriyê ew mirovekî rast hat erêkirin, çimkî Xwedê diyariyên wî erê kirin. Rast e, Habîl mirî ye, lê bi saya baweriya xwe hê jî dipeyive*.[b] 5Bi saya baweriyê, Henox ji bo ku mirinê nebîne, hat hilkişandin. «Ew nehat dîtin, çimkî Xwedê ew hilkişandibû». Û beriya hilkişandina wî, şahidî hat kirin ku ew li Xwedê xweş hatibû.[c] 6Û bê bawerî çênabe ku mirov li Xwedê xweş bê, çimkî yê ku nêzîkî Xwedê bibe, divê bawer bike ku Xwedê heye û wan ên ku li wî digerin xelat dike.7Bi baweriyê, Nûh*, gava ew li ser tiştên ku hê nedihatin dîtin ji aliyê Xwedê ve hat hişyarkirin, bi tirsa Xwedê ji bo xilasiya mala xwe gemiyek çêkir. Bi vê baweriyê wî dinya sûcdar derxist û bû wêrisê wê rastdariya ku ji baweriyê tê.[d] 8Bi baweriyê, gava ku Birahîm* hat gazîkirin, da ku here wî cihê ku wê bi mîrasî bistanda, wî li gor peyva Xwedê kir û bêyî ku bizane wê here ku derê, ket rê.[e] 9Bi baweriyê, wek yekî xerîb li welatê ku jê re hatibû soz dan, ma û bi hevparên eynî sozê, bi Îshaq* û Aqûb* re di konan de rûnişt.[f] 10Çimkî ew li hêviya bajarê bingeha wî saxlem dima yê ku avakar û çêkerê wî Xwedê ye.11Bi saya baweriyê Birahîm, bi ser ku ew pîr bû û Sarayê jî nedikarî zarokan bianiya, dîsa hêz dît ku bibe bav. Çimkî wî, yê ku soz dabû dilsoz dît.[g] 12Îcar ji yekî ku hema bêje mirî bû, bi qasî stêrên ezmên, wek seylaka* ber devê deryayê bêhesab dûndan* çêbû.[h] 13Evên ha hemû di baweriyê de mirin. Ew negihîştin sozên ku hatibûn dayîn, lê belê ew ji dûr ve dîtin û silav li wan kirin; wan eşkere kir ku ew li ser rûyê erdê xerîb û mêvan in.[i] 14Yên ku tiştên weha dibêjin, kifş dikin ku ew li welatekî digerin.15Û bi rastî, eger wan bêriya dera ku jê derketibûn bikirana, ji bo vegerînê fersenda wan wê hebûya.16Lê wan welatekî hê çêtir, yanî yê ezmanî dixwest. Ji ber vê yekê Xwedê şerm nake eger ew bêjin: «Ew Xwedayê me ye»; çimkî wî ji wan re bajarek amade kiriye.17Gava ku Birahîm hat ceribandin, bi baweriyê wî Îshaq pêşkêş kir. Wek yekî ku sozên Xwedê standiye, kurê xwê yê yekta pêşkêş dikir.[j] 18Ji wî re hatibû gotin: «Ji Îshaq dûndana te wê zêde bibe.»[k] 19Birahîm fikirî ku Xwedê dikare ji nav miriyan jî rake û wî bi awayekî mînakî wek ku Îshaq ji nav miriyan bistîne, ew bi şûn ve stand.20Bi baweriyê, Îshaq* li ser tiştên ku wê bên ji bo Aqûb* û Esaw* duayên qenc kirin.[l] 21Bi baweriyê, Aqûb li ber mirinê ji bo herdu kurên Ûsiv duayên qenc kirin, «pala xwe da serê gopalê xwe û perizî* Xwedê.»[m] 22Bi baweriyê, Ûsiv li ber mirinê, li ser derketina zaryên* Îsraêl ya ji Misrê peyivî û li ser hestiyên xwe li wan emir kir.[n] 23Gava ku Mûsa* çêbû, bi baweriyê, dê û bavê wî sê mehan ew veşartin. Çimkî dîtin ku zarok pirr xweşik e û ji fermana padîşah netirsiyan.[o] 24Gava ku Mûsa mezin bû, bi baweriyê red kir ku jê re kurê keça Firewn* bê gotin.[p] 25Ji dêla ku ew demekê kêfa guneh bike, wî bi gelê Xwedê re cefakişandin bijart26û şermezariya di ber Mesîh de ji xezîneyên Misrê dewlemendiyeke mezintir hesab kir. Çimkî wî li xelata ku wê bistanda dinêrî.27Bi baweriyê, ew ji Misrê derket û ji hêrsa padîşah netirsiya. Çimkî wî, wek yê ku nayê dîtin dîtibe, tengahî radigirt.28Wî bi baweriyê, Cejna* Derbasbûnê cara pêşî pêk anî û emir kir ku xwîn li ser deriyan bê reşandin, da ku milyaketê ku nixurî dikuştin, dest nede wan.[q] 29Bi baweriyê, Îsraêlî wek ku di bejê re derbas bibin, di Derya Sor re derbas bûn. Gava ku Misriyan ev ceriband, di avê de xeniqîn.[r] 30Bi baweriyê, piştî ku Îsraêlî heft rojan li dora sûrên Erîhayê zivirîn, ew hilweşiyan.[s] 31Bi baweriyê, Rexaba* fahîşe bi neguhdaran re nehat helakkirin, çimkî wê nêrevan* bi aştî qebûl kiribûn.[t] 32Û hê ez çi bêjim? Eger ez tiştên li ser Gîdeyon*, Baraq*, Şimşon*, Yêfta*, Dawid*, Samûêl* û li ser pêxemberan bêjim, dema min têrê nake.33Bi baweriyê ew li hember padîşahiyan bi ser ketin, wan dadperwerî* anîn cih, gihîştin sozên ku hatibûn dayîn, devê şêran girtin,[u] 34hêza êgir temirandin, ji devê şûr filitîn, di bêhêziyê de hêz standin, di şer de bûn yên xurt, ordiyên biyaniyan belav kirin.35Jinan, miriyên xwe bi vejînê* bi şûn ve standin. Hinekan îşkence kişandin, lê azadî red kirin, da ku ji mirinê rabin û bigihîjin jiyaneke hê çêtir.[v] 36Hinekên din bi tinaz û qamçiyan, erê heta bi girêdan û zîndanê hatin ceribandin.[w] 37Hatin kevirkirin, bi birrekê hatin birrîn, ketin ber devê şûr û hatin kuştin. Bi postê miyan, bi çermê bizinan geriyan; belengazî kişandin, tengahî dîtin, xerabî li wan hat kirin.[x] 38Dinya ne hêjayî wan bû; li çolan û li çiyayan, di şkeftan û di kunên bin erdê de eware geriyan.39Îcar bi ser ku ew hemû bi baweriyê hatin erêkirin jî, ew negihîştin tiştên ku hatibûn sozdan.40Çimkî, ji bo ku bêyî me ew negihîjin bêkêmahiyê, Xwedê ji me re tiştekî hê çêtir amade kiriye.
a.  11:3 Destpêkirin 1:1; Zebûr 33:6-9
b.  11:4 Destpêkirin 4:3-10
c.  11:5 Ji: Destpêkirin 5:24
d.  11:7 Destpêkirin 6:9-9:17
e.  11:8 Destpêkirin 12:1-5
f.  11:9 Destpêkirin 23:4; 26:3; 35:12, 27
g.  11:11 Destpêkirin 17:19; 18:11-14; 21:2
h.  11:12 Destpêkirin 15:5-6; 22:17; Derketin 32:13
i.  11:13 Dîrok I, 29:15
j.  11:17 Destpêkirin 22:1-14
k.  11:18 Ji: Destpêkirin 21:12
l.  11:20 Destpêkirin 27:27-29; 27:39-40
m.  11:21 Ji: Destpêkirin 47:31; 48:1-20
n.  11:22 Destpêkirin 50:24-25; Derketin 13:19
o.  11:23 Derketin 1:22; 2:2
p.  11:24 Derketin 2:10-12
q.  11:28 Derketin 12
r.  11:29 Derketin 14:21-31
s.  11:30 Yêşû 6:12-21
t.  11:31 Yêşû 2:1-21; 6:22-25
u.  11:33 Daniyêl 6
v.  11:35 Padîşah II, 4:25-37
w.  11:36 Padîşah I, 22:26-28; Yêremya 20:1-2; 37:15; 38:6
x.  11:37 Dîrok II, 24:20-21

Îbranî Beşê 10 Îbranî Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 12 Mînaka Îsa 1Îcar li gor ku ewrekî evqas mezin ê şahidan hawirdora me girtiye, em jî her giraniyê û gunehê ku bi hêsanî xwe li me dipêçe ji ser xwe bavêjin, bi bîhna fireh wê hevbezîna ku li ber me ye, bibezin.2Em çavên xwe bidin ser pêşeng û temamkarê baweriya xwe Îsa. Wî ji bo şahiya ku li ber wî bû, xaç ragirt ser xwe û şermî bi tiştekî hesab nekir û li milê Xwedê yê rastê rûnişt.[a] 3Îcar li ser wî bifikirin ê ku dijraberiya mezin a gunehkaran ragirtiye, da ku hûn newestin û di dilê xwe de sist nebin.4We hê di şerê li hember guneh de li ber xwe nedaye heta ku xwîna we bê rijandin.5Ma we ew şîreta ku li we kuran tê kirin, ji bîr kir? Dibêje:«Kurê min, edebkirina Xudan biçûk nebîne,Û çaxê ku ji aliyê wî ve li te bê hilatin*, sist nebe.6Çimkî Xudan, wî yê ku jê hez dike, edeb dikeÛ her kurê ku qebûl dike ceza dike.»[b] 7Ji bo terbiyebûnê hûn radigirin*, çimkî Xwedê wek zarokên xwe bi we re dide û distîne. Ma kîjan kur ji aliyê bavê xwe ve nayê terbiyekirin?[c] 8Lê eger hûn ji terbiyekirina ku hemû pê tên terbiyekirin bêpar bin, hingê hûn ne kur in, lê hûn wek zarokên derveyî qanûnê ne.9Îcar ji vê zêdetir bavên me yên vê dinyayê yên ku em terbiye dikirin hebûn û me ji wan re hurmet kir. Ma emê ne hê bêtir bi ya Bavê* xwe yê ruhanî bikin û bijîn?10Bavên me wek ku qenc didîtin, em ji bo demeke kurt terbiye dikirin, lê Xwedê ji bo feyda me, me terbiye dike, da ku em bibin hevparên pîroziya* wî.11Rast e, her terbiyekirin di sêrî de ne wek şahî, lê belê wek xemgîniyê tê dîtin. Lê belê piştre ev ji bo yên ku bi wê hatine perwerdekirin, berê aştî û rastdariyê tîne.12Ji ber vê yekê, destên xwê yên daketî û çokên xwe yên bêtaqet bişidînin,[d] 13ji bo lingên xwe riyên rast çêkin, da ku tiştê kulek ji movikê dernekeve, lê belê sax bibe.Xwedê Red Nekin 14Bikevin pey wê yeka ku hûn bi hemûyan re di aştiyê de bin û li pey jiyana pîroz a ku bê wê tu kes Xudan nabîne, herin.15Hay ji xwe hebin, bila tu kes ji kerema Xwedê nemîne. Bila di nav we de tu rayê* tehl ê ku we aciz bike û gelek pê murdar bibin, dernekeve.16Nebe ku yek, zînakar an bê tirsa Xwedê be, wek Esaw* ê ku mafê nixurîtiya xwe bi xwarinekê firot.[e] 17Hûn dizanin ku piştre wî xwest ku bereketa nixurîtiyê mîras bistîne, lê hat redkirin. Bi hêstirên çavan li pey geriya jî, wî nikaribû biryara ku hatiye dayîn biguhere.[f] 18Hûn nêzîkî wî çiyayê ku tê destdan û dişewite, bi mij, bi taristanî û bi bahoz e, nebûn;[g] 19hûn nêzîkî dengê boriyê û wan peyvên, yên ku ew bihîstin, lava kirin ku gotineke din ji wan re neyê gotin, nebûn.[h] 20Wan ew emrê ku digot: «Eger heywanek jî li çiyê bikeve, wê bê kevirkirin»[i]  nikaribûn ragirin.21Dîtin wusa tirsehêz bû ku Mûsa got: «Ez gelek ditirsim û dilerizim.»[j] 22Lê hûn nêzîkî Çiyayê Siyonê* û bajarê Xwedayê jîndar, yanî Orşelîma* ezmanî bûn, ku li wir bi deh hezaran milyaket bi şahî beşdarî pîrozkirinê bûn.23Hûn hatine Civîna* nixuriyên ku navê wan li ezmanan nivîsî ye û nêzîkî dadgerê* hemûyan Xwedê û ruhên kesên rast ên ku gihîştine bêkêmahiyê bûne.24Hûn nêzîkî navberkarê Peymana Nû Îsa bûn ku xwîna wî ya reşandî ji ya Habîl* çêtir dibêje.[k] 25Hay ji xwe hebin û yê ku dipeyive red nekin. Ew ên ku dengê wî yê ku ew li ser erdê hişyar kirin, red kirin, xilas nebûn. Îcar, eger em berê xwe ji wî yê ku ji ezmanan dibêje badin, em hê bêtir nikarin xilas bibin.[l] 26Hingê dengê wî erd hejand, lê belê niha soz daye û gotiye: «Êdî careke din, ezê ne tenê erdê, lê ezmên jî vehejînim.»[m] 27Bi gotina: «Careke din» jiholêrakirina tiştên ku vedihejin, yanî tiştên ku hatine afirandin, tê eşkerekirin; da ku tiştên ku venahejin mayîndar bin.28Loma em şikir bikin ku em padîşahiyeke ku nayê vehejandin distînin û bi vî awayî em bi tirs û hurmetê biperizin Xwedê, wek ku li wî xweş tê.29Çimkî Xwedayê me agirek e ku dixwe û tune dike.[n] 
a.  12:2 Binêre: Zebûr 110:1
b.  12:5-6 Ji: Gotinên Silêman 3:11-12
c.  12:7 Dubarekirina Şerîetê 8:5
d.  12:12 Îşaya 35:3
e.  12:16 Destpêkirin 25:29-34; 27:30-40
f.  12:17 Destpêkirin 27:30-40
g.  12:18 Derketin 19:16-22; 20:18-21
h.  12:18-19 Derketin 19:10-25; 20:1-21
i.  12:20 Ji: Derketin 19:12-13
j.  12:21 Ji: Dubarekirina Şerîetê 9:19
k.  12:24 Destpêkirin 4:3-10
l.  12:25 Derketin 20:22
m.  12:26 Binêre: Hagay 2:6
n.  12:29 Dubarekirina Şerîetê 4:24

Îbranî Beşê 11 Îbranî Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Îbranî » Beşê 13 Şîretên Dawî 1Bila birahezî mayîndar be.2Mêvanperweriyê ji bîr nekin. Çimkî bi vê yekê hinekan bê ku bizanin milyaket kirin mêvan.[a] 3Girtiyan bînin bîra xwe, wek ku hûn bi wan re girtî ne û cefakêşan jî bînin bîra xwe, wek ku di bedenê de hûn jî wek wan in.4Bila her kes bi hurmet li zewacê binêre û bila nivîna zewacê bêleke be. Çimkî Xwedê wê dîwana fuhûşkar û zînakaran bike.5Bila rabûn û rûniştina we ji hezkirina peran dûr be; bi tiştê ku di destê we de ye razî bin. Çimkî Xwedê gotiye:«Ez tu caran te nahêlim,Ez tu caran te bernadim.»[b] 6Wusa ku em bi ewlehî bêjin:«Xudan alîkarê min e,Ez natirsim.Mirov wê çi bi min bike?»[c] 7Rêberên xwe, yên ku peyva Xwedê ji we re gotine, bînin bîra xwe. Dawiya jiyana wan bînin ber çavên xwe û baweriya wan ji xwe re bikin mînak.8Îsa Mesîh, duh, îro û her û her eynî ye.9Bi hîndariyên xerîb û cihê vir de wê de neyên kişkişandin, çimkî qenc e ku dil bi kerema Xwedê xurt bibe, ne bi xwarinên taybetî. Yên ku bi van mijûl bûn tu feyde nedîtin.10Gorîgeheke me heye ku yên di kon de xizmetê dikin, desthilatiya wan tune ku jê bixwin.11Çimkî ew heywanên ku Serokkahîn xwîna wan ji bo guneh dibe nav Cihê Pîroz, termê wan li derveyî wargeh tê şewitandin.[d] 12Ji ber vê yekê Îsa jî, ji bo ku bi xwîna xwe gel pîroz bike, li derveyî dergeh cefa kişand.13Ji bo vê yekê em jî herin derveyî wargeh ba wî û şermezariya wî deynin ser xwe.14Çimkî li vir bajarekî me yê ku bimîne, tune; lê em, li yê ku wê bê digerin.15Loma em bi saya Îsa hergav wek goriyekê, pesnê Xwedê bidin, yanî fêkiyê lêvên ku navê wî eşkere dikin, pêşkêş bikin.[e] 16Ji bîr nekin ku hûn qenciyê bikin û tiştên xwe li hev leva* bikin. Çimkî goriyên weha li Xwedê xweş tên.17Bi ya rêberên xwe bikin û ji gotina wan dernekevin. Çimkî ew wek ên ku wê hesab bidin, berevaniya canê we dikin. Guh bidin wan, da ku ew vê yekê ne bi nalîn, lê bi dilxweşî bikin. An na, wê ji bo we bê kêr be.18Ji bo me dua bikin. Em piştrast in ku wijdana me paqij e û em dixwazin di her tiştî de bi awayekî rast rêve herin.19Ez bi zêdehî hêvî ji we dikim ku hûn dua bikin, da ku ez zû li we bêm vegerandin.Silavên Aştiyê 20Îcar Xwedayê aştiyê, Xudanê me Îsayê ku şivanê mezin ê miyan e, bi xwîna Peymana herheyî ji nav miriyan rakir,21bila we bi her tiştên qenc rapêçe, da ku hûn daxwaza wî bînin cih û bila bi rêberiya Îsa Mesîh tiştê ku li wî xweş tê bi me bide kirin. Rûmet her û her ji wî re be. Amîn*.22Îcar birano, ez hêvî ji we dikim, van peyvên şîretê ragirin. Çimkî min ji we re kurt nivîsî.23Bizanin ku birayê me Tîmotêyos* serbest hat berdan. Eger di nêzîk de bê, ezê bi wî re bêm, we bibînim.24Silavan li hemû rêberên xwe û li pîrozan bikin. Yên li Îtalyayê silavan li we dikin.25Kerem li ser we hemûyan be. Amîn. 
a.  13:2 Destpêkirin 18:1-8; 19:1-3
b.  13:5 Ji: Dubarekirina Şerîetê 31:6
c.  13:6 Ji: Zebûr 118:6
d.  13:11 Qanûna Kahîntiyê 16:27
e.  13:15 Zebûr 50:14

Îbranî Beşê 12 Aqûb Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Aqûb » Beşê 1 Silav 1Aqûbê* xulamê Xwedê û Xudan Îsa Mesîh, silavan li diwanzdeh eşîrên ku belav bûne dike.Bawerî û Şehrezayî 2Birayên min, kengê hûn bikevin ceribandinên cûr bi cûr, vê yekê şahiyeke temam hesab bikin.3Çimkî hûn dizanin ceribandina baweriya* we ragirtinê* pêk tîne.4Û bila ragirtin karê xwe temam bike, da ku hûn bibin mirovên temam û gihîştî û di tiştekî de kêmahiya we tune be.5Eger şehrezayiya yekî ji we kêm be, bila ji Xwedayê ku bi camerî dide hemûyan û lê nahile, bixwaze û wê ji wî re bê dayîn.6Lê bila bi bawerî* bixwaze û dudilî nebe. Çimkî yê ku dudilî dibe, wek pêla deryayê ye ya ku ba lê dixe û şeqil dide.7Mirovekî weha bila nefikire ku ewê tiştekî ji Xudan bistîne.8Ew mirovekî dudilî û di hemû riyên xwe de bêbiryar e.Xizanî û Dewlemendî 9Birayê reben bila bi serbilindiya xwe,10yê dewlemend jî bila bi rebeniya xwe pesnê xwe bide. Çimkî ewê wek kulîlka giyê derbas bibe.[a] 11Ji ber ku roj bi germiya xwe ya bi şewat hiltê û giyê hişk dike. Kulîlka giyê dikeve û spehîtiya wê namîne. Bi vî awayî yê dewlemend jî wê di nav kar û xebata xwe de biçilmise.Ceribandin 12Xwezî bi wî mirovê ku ceribandinê radigire*. Çimkî gava ku ji ceribandinê serfiraz derkeve, wê taca jiyanê ya ku Xwedê ji yên ku ji wî hez dikin re soz daye, bistîne.13Gava ku tê ceribandin, bila tu kes nebêje: «Ez ji aliyê Xwedê ve têm ceribandin.» Çimkî Xwedê bi tiştên xerab nayê ceribandin û ew bi xwe jî tu kesî naceribîne.14Lê her kes ji aliyê xwesteka xwe ve tê kaşkirin, xapandin û tê ceribandin.15Di pey de xwestek avis dibe û guneh tîne. Û çaxê ku guneh digihîje, mirinê tîne.16Birayên min ên hezkirî, neyên xapandin!17Her dayîna qenc û her diyariya bêkêmahî ji jor e, ji Bavê* ronahiyan tê xwarê. Li ba wî guherîn û siya zivironekiyê tune.18Wî li gor daxwaza xwe, bi peyva* rastiyê jiyan da me, da ku em bibin cûreyeke berê* pêşî yê afirînên wî.Guhdarîkirin û Anîna Cih 19Birayên min ên hezkirî, hûn vê bizanin: Bila her mirov di bihîstinê de bi lez be, di peyivîn û hêrsbûnê de giran be.20Çimkî hêrsbûna mirov rastdariya Xwedê pêk nayne.21Ji ber vê yekê her cûreyê pîsîtiyê û xerabiya ku pirr bûye ji ser xwe bavêjin. Bi nermî peyva ku di dilê we de hatiye çandin û dikare canê we xilas bike, qebûl bikin.22Xwe nexapînin û nebin yên ku tenê peyvê dibihîzin, lê peyvê bînin cih.23Eger kesek guhdarê peyva Xwedê be û wê neyne cih, wek wî kesî ye ku di neynikê de li rûyê xwe yê rast dinêre.24Ew li xwe dinêre, piştre diçe û di cih de ji bîr dike ka ew çawa ye.25Lê belê yê ku li Şerîeta* bêkêmahî ya ku azad dike, qenc dinêre û di wê de dimîne û tiştên ku dibihîze ji bîr nake, lê pêk tîne, ewê di karê xwe de bextewar be.26Eger yek xwe dîndar dihesibîne, lê zimanê xwe desgîn* nake û dilê xwe dixapîne, dîndariya wî pûç e.27Li ba Bav Xwedê, dîndariya paqij û bêleke ev e ku mirov di tengahiyên sêwî û jinebiyan de here serdana wan û xwe ji lekeyên dinyayê biparêze.
a.  1:10 Îşaya 40:6-7

Îbranî Beşê 13 Aqûb Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Aqûb » Beşê 2 Li hember Cihêtiyê Rawestin 1Birayên min, hûn ên ku baweriyê bi Xudanê me yê bi rûmet Îsa Mesîh tînin, cihêtiyê nexin nav mirovan.2Mesela, eger yekî bi gustîlka zêrîn û bi cilên şewqdar bê civîna we û yekî belengaz jî bi cilên qirêjî bê3û hûn xatirê wî yê ku cilên şewqdar wergirtine bigirin û bêjin: «Kerem ke, li vir, li jor rûne» û ji yê belengaz re bêjin: «Li vir raweste» an: «Li ber lingên min rûne»,4ma hûn hingê di nav xwe de cihêtiyê nakin û nabin dadgerên* fikirxerab?5Birayên min ên hezkirî, guhdar bin. Ma Xwedê belengazên li dinyayê nebijartine ku di baweriyê de dewlemend bin û bibin wêrisên wê padîşahiya ku wî soz daye wan ên ku ji wî hez dikin?6Lê belê, we yê belengaz bêrûmet kir. Ma yên ku serdestiyê li we dikin, ne yên dewlemend in? Ma ne ew in ku we dikişînin ber dadgehan*?7Ma ne ew in ku çêrî wî navê qenc dikin, ku li we hatiye kirin?8Eger hûn li gor Nivîsara* Pîroz a ku dibêje: «Wek ku tu ji xwe hez dikî, ji cîranê xwe hez bike»[a]  , Şerîeta Padîşahiyê pêk bînin, hûn qenc dikin.9Lê eger hûn cihêtiyê bixin nav mirovan, hûn guneh dikin û hûnê ji aliyê Şerîetê ve sûcdar bên derxistin.10Çimkî kî ku tevahiya Şerîetê pêk bîne û di tiştekî tenê de bikeve, li ber tevahiya wê sûcdar e.11Çimkî yê ku gotiye: «Zînayê neke», gotiye: «Nekuje» jî.[b]  Îcar, eger tu zînayê nekî, lê tu bikujî, te Şerîet şikandiye.12Wek wan ên ku wê bi şerîeta ku azadiyê dide bên dîwankirin*, weha bipeyivin û bikin.13Çimkî dîwan, ji bo wî yê ku rehm nekiriye bê rehm e, lê rehm li hember dîwanê bi ser dikeve.Bawerî û Kirin 14Birayên min, eger yek bêje ku baweriya wî heye, lê kirinên wî tunin, hingê çi feyde heye? Ma ew bawerî dikare wî xilas bike?15Eger birayek an xwişkek tazî û bêyî xwarina rojane be16û yek ji we ji wan re bêje: «Bi xêr û silamet herin, germ bibin û têr bibin», lê hûn hewcedariya wan a bedenê nedin wan, hingê çi feyde heye?17Bi vî awayî baweriya bi serê xwe, eger kirinên wê tune bin, mirî ye.18Lê belê yek wê bêje: «Baweriya te heye, kirinên min hene!» Bê kirinên xwe baweriya xwe nîşanî min bide û ezê bi kirinên xwe ve baweriya xwe nîşanî te bidim.19Ma tu bawer dikî ku Xwedê yek e? Tu qenc dikî. Cin jî bawer dikin – û dilerizin.20Ey mirovê bêhiş, ma tu dixwazî ku ji te re bê eşkerekirin, baweriya bêyî kirinan, bêkêr e?21Ma bavê me Birahîm*, gava ku kurê xwe Îshaq* li ser gorîgehê* pêşkêş kir, ne bi kirinên xwe rastdar derket?[c] 22Tu dibînî ku baweriya wî bi kirinên wî re dixebitî û baweriya wî bi kirinên wî temam bû.23Bi vî awayî gotina vê nivîsarê hat cih: «Birahîm ji Xwedê bawer kir û ev jê re rastdarî hat hesabkirin»[d]  û jê re dostê Xwedê hat gotin.[e] 24Hûn dibînin ku mirov bi kirinan rastdar derdikeve, ne tenê bi baweriyê.25Bi vî awayî, Rexaba* fahîşe jî gava ku nêrevan* qebûl kirin û ew di riyeke din re şandin, ma ew ne bi kirinan rastdar derket?[f] 26Îcar çawa ku bedena bê ruh mirî ye, wusa jî baweriya bê kirinan be, mirî ye.
a.  2:8 Ji: Qanûna Kahîntiyê 19:18
b.  2:11 Ji: Derketin 20:13, 14; Dubarekirina Şerîetê 5:17, 18
c.  2:21 Destpêkirin 22:1-14
d.  2:23 Ji: Destpêkirin 15:6
e.  2:23 Romayî 4:3; Galatî 3:6
f.  2:25 Yêşû 2:1-21; 6:22-25

Aqûb Beşê 1 Aqûb Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Aqûb » Beşê 3 Bi Zimanê Xwe Karîn 1Birayên min, bila gelek ji we nebin mamoste, çimkî hûn dizanin em ên ku hîn dikin, emê di dîwana hê girantir re derbas bibin.2Em hemû di gelek tiştan de diterpilin*. Eger yek bi devê xwe nekeve, ew dikare hemû bedena xwe jî desgîn* bike û ew mirovekî gihîştî ye.3Ji bo ku li ber me serî deynin em lixabê dixin devê hespan û bi vî awayî em hemû bedena wan jî dizivirînin.4An li gemiyan binêrin: Bi ser ku ewqas mezin in û bi bayên xurt tên kaşkirin, dilê kotelvan* ku derê bixwaze, bi koteleke* biçûk berê wê bi wî alî ve dike.5Bi vî awayî ziman jî endamekî biçûk e, lê bi tiştên mezin pesnê xwe dide.Binêrin, çirûskeke biçûk dikare daristaneke çiqas mezin bişewitîne!6Wusa jî ziman agir e. Di nav endamên bedena me de ziman dinyayeke xerabiyê ye. Ew tevahiya mirov qirêjî dike, ji dojehê* pêtê distîne û çerxa jiyana me dike pêta agir.7Çimkî her cûre heywanên kûvî û teyr, yên ku dişêlin û afirîdên* deryayê ji aliyê mirov ve tên girtin û hatine girtin.8Lê ji mirovan tu kes nikare zimên bigire. Ziman, bi jehra mirinê tije ye, xerabiyeke bêrawestin e.9Bi zimên em Bav Xudan pîroz* dikin û bi zimên em nifiran li wan mirovên ku di mînaka Xwedê de hatine afirandin, dikin.10Ji eynî devî pîrozkirin û nifir derdikeve. Birayên min, divê ev ne weha be.11Ma ji çavkaniyekê hem ava şêrîn û hem jî ava tehl derdikeve?12Birayên min, ma dara hêjîrê dikare zeytûnan, an jî mêw dikare hêjîran bide? Wusa jî kaniya ava şor nikare ava şêrîn bide.Yê Şehreza Kî Ye 13Di nav we de yê fêmdar û şehreza kî ye? Bila ew bi awayê jiyana xwe ya qenc kirinên xwe di nav nermiya şehrezayiyê de nîşan bide.14Lê eger di dilê we de çavnebariya tehl û hevrikî hebe, pesnê xwe nedin û li hember rastiyê derewan nekin.15Ev şehrezayî ne ya ji jorê ye, lê belê şehrezayiya dinyayî, nefsanî û cinî ye.16Çimkî li ku derê çavnebarî û hevrikî hebe, li wê derê tevlihevî û her kirina xerab hene.17Lê şehrezayiya ku ji jor e, berî her tiştî paqij e; piştre aştîhez, berbiwêr û nerm e. Bi rehmê û berê qenc tije ye, alînegir û ne durû ye.18Û berê rastdariyê ji bo aştîkeran di aştiyê de tê çandin.
Aqûb Beşê 2 Aqûb Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Aqûb » Beşê 4 Dostaniya Bi Dinyayê Re 1Şer û pevçûnên di nav we de ji ku derê ne? Ma ev ne ji xwestekên we yên ku di endamên bedena we de şer dikin, tên?2Çavê we li tiştekî ye, lê hûn bi dest naxin. Hûn dikujin û çavnebariyê dikin, lê hûn nikarin bigihîjin armanca xwe. Hûn şer û pevçûnê dikin. Hûn bi dest naxin, çimkî hûn ji Xwedê naxwazin.3Hûn dixwazin û nastînin, çimkî hûn bi niyeta xerab dixwazin, da ku hûn ji bo kêfên xwe bimezêxin.4Hey zînakarno! Ma hûn nizanin ku dostaniya bi dinyayê re, dijminahiya bi Xwedê re ye? Loma kî ku bixwaze bibe dostê dinyayê, xwe dike dijminê Xwedê.5Ma hûn guman dikin ku Nivîsara Pîroz badîhewa dibêje: «Xwedê bi hesûdî ruhê ku daye me dixwaze».6Lê keremeke hê mezintir dide. Loma dibêje:«Xwedê li hember pozbilindan disekine,Lê keremê li nefsbiçûkan dike.»[a] 7Loma bi ya Xwedê bikin. Li hember Îblîs bisekinin, ewê ji we bireve.8Nêzîkî Xwedê bibin, ew jî wê nêzîkî we bibe. Gunehkarno, destên xwe paqij bikin. Dudilîno, dilê xwe safî bikin.9Bi keder bin, şînê bigirin û bigirîn. Bila kenê we bibe şîn, şahiya we jî bibe melûlî.10Xwe li ber Xudan nizim bikin, ewê we bilind bike.Hevdû Dadbar Nekin 11Birayên min, ketma* hev nekin. Yê ku ketma birayê xwe dike û wî dadbar* dike, ew ketma Şerîetê dike û Şerîetê dadbar dike. Eger tu Şerîetê dadbar bikî, tu ne ew î ku Şerîetê pêk tîne, lê belê tu li ser Şerîetê dadger* î.12Yê ku Şerîet daniye û dîwanê dike, tenê yek e. Yê ku dikare xilas bike û helak bike ew e. Îcar tu kî yî ku tu cîranê xwe dadbar dikî?Pesindana Sibê 13De werin, hûn ên ku dibêjin: «Îro an sibê emê herin filan an bêvan bajarî, emê li wir salekê derbas bikin, kirrîn û firotinê bikin û peran qezenc bikin».[b] 14Lê hûn nizanin ku sibê jî wê çi çêbe. Jiyana we çi ye? Hûn hilmek in ku ji bo demeke kurt xuya dibe û di pey de winda dibe.15Di cihê vê de, divê hûn weha bêjin: «Xwedê hez bike, emê bijîn û vî karî an wî karî bikin.»16Lê hûn bi vî halê xwe, bi quretî pesnê xwe didin. Her pesindana weha xerab e.17Loma yê ku bi ya qenc dizane û nake, jê re guneh e.
a.  4:6 Ji: Gotinên Silêman 3:34
b.  4:13-14 Gotinên Silêman 27:1

Aqûb Beşê 3 Aqûb Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Aqûb » Beşê 5 Şîret û Hişyarî 1Îcar dewlemendno, niha werin û li ser rebeniya xwe ya ku wê bê serê we bigirîn û bikin qîrîn.2Dewlemendiya we riziyaye û bizûzkan cilên we xwariye.[a] 3Zêr û zîvên we zengarî bûne. Zengara wan wê li hemberî we şahidiyê bike û wek êgir goştê we bixwe. Di rojên dawîn de we xezîne civandin.4Va ye, heqê wan karkerên ku zeviyên we dirûtine û we bi hîle ji wan standiye, diqîre. Hawar hawara paleyan gihîştiye guhê Xudanê* Ordiyan.[b] 5We li dinyayê xwe da kêf û şahiyê û we dilê xwe ji bo roja şerjêkirinê qelew kir.6We yê rast ê ku li ber we ranabe, sûcdar derxist û kuşt.Sebra di Êşê de 7Loma birano, heta hatina Xudan sebir bikin. Binêrin, cotkar li benda berê erdê yê hêja dimîne û ji bo vê yekê sebir dike heta barana biharê û ya payîzê li ser dibare.8Hûn jî sebir bikin. Dilê xwe xurt bigirin, çimkî hatina Xudan nêzîk e.9Birano, gazinan ji hev nekin, da ku hûn neyên dîwankirin. Va ye, dadger li ber derî rawestayî ye!10Birano, pêxemberên* ku bi navê Xudan peyv gotine ji bo xwe wek mînaka êşkişandin û sebrê bigirin.11Binêrin, em wan ên ku tengahî ragirtine*, bextewar hesab dikin. We ragirtina Eyûb* bihîst û we dît ku Xudan di dawiyê de ji bo wî çi kir. Çimkî Xudan gelek dilovan û tije rehm e.[c] 12Îcar birayên min, berî her tiştî, sond nexwin. Ne bi erdê, ne bi ezmên û ne jî bi tiştekî din sond bixwin. Bila erêya we «Erê» û naya we «Na» be, da ku hûn neyên dîwankirin.[d] Duaya Baweriyê 13Eger di nav we de yek êşê dikişîne, bila dua bike. Eger yek dilşa ye, bila lavijeyan* bêje.14Eger di nav we de yek nexweş e, bila ew gazî rihspiyên civînê* bike û ew li ser wî dua bikin û bi navê Xudan rûn li wî bidin.[e] 15Duaya ku bi bawerî tê kirin wê yê nexweş qenc bike û Xudan wê wî rake. Û eger wî guneh kiribe, wê lê bê bihûrtin.16Loma gunehên xwe ji hevdû re eşkere bikin û ji bo hev dua bikin, da ku hûn sax bibin. Duaya yê rast, hêzdar û bi bandûr e.17Êlyas* jî mirovekî wek me bû. Ji bo ku baran nebare bi kelegermî dua kir û li ser rûyê erdê sê sal û şeş mehan baran nebarî.18Piştre wî dîsa dua kir; ezmên baran da û erdê jî berê xwe da.[f] 19Birayên min, eger yek ji we ji rastiyê averê* bibe û yekî din careke din wî li rastiyê bizivirîne,20bila bizane, yê ku gunehkar ji riya wî ya averê bizivirîne, wê canekî ji mirinê xilas bike û gelek gunehan binixumîne.[g] 
a.  5:2-3 Metta 6:19
b.  5:4 Dubarekirina Şerîetê 24:14-15
c.  5:11 Eyûb 1:1-22; 2:10; 42:10-17; Zebûr 103:8
d.  5:12 Metta 5:34-37
e.  5:14 Marqos 6:13
f.  5:17-18 Padîşah I, 17:1; 18:1; 18:41-45
g.  5:20 Petrûs I, 4:8

Aqûb Beşê 4 Petrûs I. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs I. » Beşê 1 Silav 1Ji Şandiyê Îsa Mesîh Petrûs, ji xerîbên belavbûyî yên li herêmên Pontos, Galatya, Kepedokya, Asya* û Bîtînyayê re,2yên ku li gor pêşzanîna Bav Xwedê hatine bijartin û ji aliyê Ruh ve hatine pîrozkirin*, da ku bi ya Îsa Mesîh bikin û xwîna wî li ser wan bê reşandin: Kerem û aştî li ser we zêde bibe.Hêviya Jîndar 3Xwedê û Bavê Xudanê me Îsa Mesîh pîroz be. Wî li gor rehma xwe ya mezin em ji nû ve zayandin. Bi vejîna* Îsa Mesîh a ji nav miriyan, wî em gihandin hêviyeke jîndar4û mîraseke ku narize, bêleke ye û naçilmise. Ev mîras li ezmanan ji bo we hilanî ye.5Îcar hûn bi hêza Xwedê bi riya baweriyê, ji bo xilasbûna ku amade ye di wextê dawî de bê eşkerekirin, tên parastin.6Hûn bi vê yekê gelek şa ne, her çiqas niha divê ku hûn ji bo demeke kurt bi ceribandinên cûr bi cûr xemgîn bibin jî.7Ew tên, da ku hêjabûna baweriya we kifş bibe û çaxê ku Îsa Mesîh xuya bibe ji we re bibe pesin, rûmet û serbilindî. Bi ser ku zêr tune dibe û diçe, dîsa di êgir de tê helandin. Û baweriya we ji zêr gelek hêjatir e.8We ew nedîtiye, lê hûn ji wî hez dikin; niha hûn wî nabînin, lê dîsa jî hûn baweriyê bi wî tînin û hûn bi şabûneke ku nayê gotin dilşa dibin.9Çimkî hûn di dawiya baweriya xwe de, digihîjin xilasiya canê xwe.10Li ser vê xilasbûnê, pêxemberên* ku li ser kerema ku wê ji we re bihata anîn, pêxemberîtî kirin, bi baldarî lêkolîn kirin û lê geriyan.11Ruhê* Mesîh ê ku di dilê wan de bû, ji berê ve kifş dikir ku Mesîh wê cefayê bikişîne û piştre bi rûmet bibe. Wan lê kolan ku bizanin ka ev xilasî wê kengê an wextekî çawa bê.12Ji wan re hat kifşkirin ku di van tiştan de ne ji xwe re, lê ji we re xizmet dikirin û ev niha bi destê Ruhê* Pîroz ê ku ji ezmên hatiye şandin, ji aliyê yên ku Mizgîniyê didin ve, ji we re hat diyarkirin. Milyaket jî pirr dixwazin ku nêzîk bibin û li van tiştan binêrin.Banga Jiyana Pîroz 13Ji ber vê yekê li ser hişê xwe bin, amade û hişyar bin. Hemû hêviya xwe bi wê keremê ve girê bidin, ku hûnê bi xuyabûna Îsa Mesîh bistînin.14Wek zarokên guhdar bin û li pey xwestekên xwe yên dema nezaniyê neçin.15Lê belê, çawa yê ku gazî we kiriye pîroz e, hûn jî di hemû rabûn û rûniştina xwe de pîroz bin.16Ji ber ku hatiye nivîsîn: «Pîroz bin, çimkî ez pîroz im.»[a] 17Eger hûn ji yê ku cihêtiyê naxe nav mirovan û her kesî li gor kirina wî dîwan* dike re, dibêjin Bav*, dema xwe ya xerîbiyê ya li ser dinyayê bi tirsa Xwedê derbas bikin.18Çimkî hûn dizanin ku hûn ne bi berdêla tiştên pûç ên wek zêr an zîv ji jiyana vala ya ku ji bav û kalên we maye, hatine kirrîn,19lê belê bi berdêla xwîna Mesîh a hêja û wek berxekî bêleke û bêkêmahî hûn hatine kirrîn.20Hê berî damezrandina dinyayê ew hat destnîşankirin, lê di dawiya deman de di ber we de xuya bû.21Bi saya wî hûn baweriyê bi wî Xwedayê ku ew ji nav miriyan rakiriye û rûmet daye wî tînin, wusa ku bawerî û hêviya we bi Xwedê be.22Niha we bi ya rastiyê kir û canê xwe paqij kir, biraheziya we bê durûtî ye. Loma ji dil û can û bi germî ji hevdû hez bikin.23Hûn ne ji tovê ku xera dibe, lê ji yê ku xera nabe, bi peyva* Xwedê ya jîndar û mayîndar ji nû ve çêbûn.24Çimkî:«Hemû mirov wek giyê neÛ hemû rûmeta wan jî wek kulîlka giyê ye.Giya hişk dibe û kulîlka wî dikeve,25Lê peyva Xudan her û her dimîne.»[b] Ev ew peyv e ku bi Mizgîniyê ji we re hat dayîn.
a.  1:16 Ji: Qanûna Kahîntiyê 11:44-45; 19:2; 20:7
b.  1:24-25 Ji: Îşaya 40:6-8

Aqûb Beşê 5 Petrûs I. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs I. » Beşê 2 Kevirê Zindî û Gelê Bijartî 1Loma xwe ji her xerabiyê, ji her hîle, durûtî, çavnebarî û ji her cûre ketmê* dûr bixin.2Wek zarokên nûbûyî, bêriya şîrê safî û ruhanî bikin, da ku hûn bi wî ji bo xilasiyê mezin bibin.3Çimkî we qenciya Xudan tam kiriye.[a] 4Werin, nêzîkî kevirê zindî bibin ê ku ji aliyê mirovan ve hat redkirin, lê li ba Xwedê bijare û hêja ye.5Hûn jî wek kevirên zindî ji bo xaniyekî ruhanî tên avakirin, da ku hûn bibin kahînên* pîroz û bi destê Îsa Mesîh goriyên* ruhanî yên ku li Xwedê xweş tên, pêşkêş bikin.6Çimkî di Nivîsara Pîroz de dibêje:«Va ye, ez di Siyonê* de kevirekî datînimKevirê hêja û bijare yê rikin*.Yê ku baweriyê bi wî bîne, qet nayê şermkirin.»[b] 7Îcar ji bo we, hûn ên ku bawer dikin, ev kevir hêja ye; lê ji bo yên ku bawer nakin,«Ew kevirê ku hostayan red kir,Bû kevirê serê rikin.»[c] 8û:«Ji bo wan bû kevirê terpilînê*Û lata hilterpilînê.»[d] Ew diterpilin, çimkî ew bi ya peyvê nakin û ji xwe ew ji bo vê yekê hatine kifşkirin.9Lê hûn «nifşekî* bijartî, kahînên Padîşahiyê, miletekî pîroz û gelê Xwedê bi xwe ne, da ku hûn karên wî yên hêjabilind bidin bihîstin.»[e]  Wî, hûn ji tariyê gazî ronahiya xwe ya nedîtî kirine.10Demekê hûn ne gel bûn,Lê niha hûn gelê Xwedê ne.Demekê rehm li we nebûbû,Lê niha rehm li we bûye.[f] Wek Xizmetkarên Xwedê Bijîn 11Hezkirîno, ez ji we hêvî dikim ku hûn xwe ji xwestekên nefsî yên ku li hember can şer dikin, dûr bixin, ji ber ku hûn li vê dinyayê xerîb û mêvan in.12Di nav miletan de jiyaneke qenc bijîn. Û eger wek ku hûn xerabkar in ketma we bikin jî, bila kirinên we yên qenc bibînin û di Roja Edaletê de pesnê Xwedê bidin.13Ji bo xatirê Xudan, bi ya hemû sazûmanên mirovî bikin, dixwazî bila padîşahê ku di ser hemûyan re be,14an jî dixwazî bila ew waliyên ku ji aliyê wî ve hatine şandin bin, da ku xerabkaran ceza bikin û rûmetê bidin qencîkeran.15Çimkî daxwaza Xwedê ev e ku hûn bi kirina qenciyê dengê nezaniya mirovên bêaqil bibirin.16Mîna mirovên azad bijîn, lê belê azadiya xwe ji bo xerabîkirinê nekin hêcet*, wek xulamên Xwedê bijîn.17Ji hemûyan re hurmetê bikin. Ji biratiyê hez bikin. Ji Xwedê bitirsin û ji padîşah re hurmetê bikin.Mînaka Êşkişandina Mesîh 18Xulamno! Bi hemû hurmetkariyê bi ya axayên xwe bikin; ne tenê bi ya qenc û berbiwêran, lê belê bi ya cirnexweşan jî bikin.19Çimkî eger yek bi neheqî cefayê bikişîne û ji ber ku ji Xwedê ditirse xemgîniyê radigire*, ev li Xwedê xweş tê.20Eger ji ber xerabîkirinê li we bê xistin û hûn vê radigirin, ev ji bo we çi serbilindî ye? Lê eger hûn ji ber qencîkirinê cefayê bikişînin û hûn vê radigirin, ev li Xwedê xweş tê.21Erê, ji bo vê yekê hûn hatin gazîkirin. Çimkî Mesîh jî ji bo we cefa kişand û mînak ji we re hişt, da ku hûn li ser şopa wî herin.22«Wî qet guneh nekirÛ peyveke bi hîle ji devê wî derneket.»[g] 23Çaxê ku dihat nizimkirin, wî bi nizimkirinê bersîv neda. Çaxê ku êş dikişand wî li kesî gef nexwar; lê wî xwe spart wî yê ku bi dadperwerî* dîwanê dike.[h] 24Wî li ser xaçê, gunehên me di bedena xwe de hilgirtin, da ku em li hember gunehan mirî bin û ji bo rastdariyê bijîn. We bi birînên wî şîfa dît.[i] 25Çimkî hûn wek miyên ji rê averêyî bûn, lê belê niha hûn li Şivan û Çavdêrê canê xwe vegeriyan.
a.  2:3 Zebûr 34:8
b.  2:6 Ji: Îşaya 28:16
c.  2:7 Ji: Zebûr 118:22
d.  2:8 Ji: Îşaya 8:14-15
e.  2:9 Ji: Îşaya 43:20-21; Derketin 19:5-6
f.  2:10 Binêre: Hoşêya 2:23
g.  2:22 Ji: Îşaya 53:9
h.  2:23 Îşaya 53:7
i.  2:24 Îşaya 53:5-6

Petrûs I. Beşê 1 Petrûs I. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs I. » Beşê 3 Jin û Mêr 1Jinno, bi vî awayî hûn jî bi ya mêrê xwe bikin. Wusa ku, eger hinek ji wan bi peyva Xwedê baweriyê neynin jî,[a] 2gava ew jiyana we ya hurmetkar û şîrhelal bibînin, bê gotin bi jiyana jina xwe bên qezenckirin.3Bila xemla we ne bi tiştên berbiçav, bi honandina porê xwe, bi wergirtina zêran û cilên spehî li xwe kirin be.[b] 4Lê bila xemla we ya ku xera nabe, bi heyina we ya veşartî, bi ruhê we yê rihet û nermê ku li ba Xwedê pirr hêja ye be.5Çimkî di demên berê de jî, jinên pîroz ên ku hêviya xwe bi Xwedê ve girêdabûn, bi qebûlkirina desthilatiya mêrên xwe, weha xwe dixemilandin.6Bi vî awayî Sarayê bi ya Birahîm* kir û jê re got: «Mîrzayê min.» Eger hûn jî qenciyê bikin û ji tu tiştî nebizdin, hûn keçên wê ne.7Mêrno, bila bi vî awayî her yek di jiyana bi jina xwe re fêmdar û têgihîştî be, ji jina ku naziktir e re hurmetê bikin, çimkî ew bi xwe jî wêrisên kerema jiyanê ne. Wusa ku ji duayên we re asteng dernekeve.[c] Cefakişandina di ber Rastiyê de 8Bi kurtî, hûn hemû hemfikir bin, derdên hev hilgirin, ji hevdû hez bikin, dilbirehm û nefsbiçûk bin.9Di şûna xerabiyê de xerabiyê nekin, di şûna nizimkirinê de jî nizim nekin. Bervajiyê vê, pîroz* bikin, çimkî ji bo ku bereketê mîras bistînin hûn hatin gazîkirin.10Ji ber ku:«Yê ku ji jiyanê hez dikeÛ dixwaze rojên qenc bibîne,Bila zimanê xwe ji xerabiyêÛ devê xwe ji gotina derew biparêze,11Bila ew xwe ji xerabiyê dûr bixe û qenciyê bike,Bila ew li aştiyê bigere û bikeve pey wê.12Çimkî çavên Xudan li ser yên rast inÛ guhên wî ji bo duayên wan vekirî ne.Lê rûyê Xudan li hember xerabkaran e.»[d] 13Îcar, eger hûn ji dil û can bixwazin ya qenc bikin, kî wê xerabiyê li we bike?14Lê eger hûn di ber rastiyê de cefayê bikişînin jî, xwezî bi we! Ji tiştê ku ew ditirsin, hûn netirsin û nebizdin,[e] 15Lê Mesîh bi xudantî di dilê xwe de pîroz bikin. Hergav amade bin ku hûn bersîvê bidin her kesê ku sedemê wê hêviya ku di dilê we de ye dipirse.[f] 16Lê vê yekê bi nermî û hurmetê bikin. Bila wijdana we paqij be, da ew ên ku li ser jiyana we ya qenc a bi Mesîh bi xerabî dipeyivin di wan tiştên ku ketma we dikin de, bên şermezarkirin.17Eger bi daxwaza Xwedê be, çêtir e ku em ne di ber xerabîkirinê, lê di ber qencîkirinê de cefayê bikişînin.18Mesîh jî bi carekê ji bo gunehan cefa kişand, da ku me bigihîne Xwedê. Yê rast ji bo yên nerast mir. Ew di bedenê de hat kuştin, lê ji aliyê Ruh ve hat vejandin.19Ew bi ruh çû û ji ruhên di zîndanê de girtî re peyv got.20Van ruhan berê, yanî di dema Nûh* de, çaxê ku gemî dihat çêkirin û Xwedê bi bîhnfirehî sebir dikir, neguhdarî kir. Di wê gemiyê de çend kes, yanî heşt nefs ji avê derketin, xilas bûn.[g] 21Ev jî mînaka imadê* ye ya ku îro we xilas dike. Imad ne şuştina qirêja bedenê ye, lê belê ew li ber Xwedê daxwaza wijdana paqij e. Ev yek bi vejîna* Îsa Mesîh pêk hat.22Ew hilkişiya ezmên, li milê Xwedê yê rastê ye û milyaket, desthilatî û hêz bi ya wî dikin.
a.  3:1 Efesî 5:22; Kolosî 3:18
b.  3:3 Tîmotêyos I, 2:9
c.  3:7 Efesî 5:25; Kolosî 3:19
d.  3:10-12 Ji: Zebûr 34:12-16
e.  3:14 Metta 5:10
f.  3:14-15 Îşaya 8:12-13
g.  3:20 Destpêkirin 6:9-8:22

Petrûs I. Beşê 2 Petrûs I. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs I. » Beşê 4 Ji bo Xwedê Jiyan 1Îcar çawa ku Mesîh di bedenê de cefa kişand, hûn jî bi eynî armancê xwe çekdar bikin. Çimkî yê ku di bedenê de cefa kişandiye, dev ji guneh berdaye.2Wusa ku di dema jiyana xwe ya mayî de, ne li gor xwestekên mirovî, lê li gor daxwaza Xwedê bijîn.3Êdî bes e ku we li gor xwestina pûtperestan* dema jiyana xwe ya derbasbûyî bi bêedebî, şehwet, serxweşî, kêfkirina bi harîtî, şerabvexwarina civatî û di pûtperestiya pîs de derbas kir.4Ji wan re ecêb tê ku êdî hûn bi wan re li pey van pîsîtiyan nabezin û çêrî we dikin.5Lê ewê hesab bidin wî yê ku amade ye dîwana mirî û zindiyan bike.6Loma Mizgînî ji miriyan re jî hat dayîn, da ku di ruh de li gor Xwedê bijîn, bi ser ku ew di bedenê de wek mirovan hatine dîwankirin.7Dawiya her tiştî nêzîk e; loma sergiran bin û ji bo duakirinê li ser hişê xwe bin.8Berî her tiştî, bila hezkirina we ya ji hev re hergav germ be; çimkî hezkirin gelek gunehan dinixumîne.[a] 9Bê pitepit ji hevdû re mêvanperwer bin.10Her yek ji we, çi diyariya ruhanî standibe, bi wê wek şahneyên* qenc ên kerema Xwedê ya cûr bi cûr, ji hev re xizmetê bikin.11Eger yek dipeyive, bila peyvên Xwedê bêje. Eger yek xizmetê dike, bila bi wê hêza ku Xwedê daye bike, da ku Xwedê di her tiştî de bi destê Îsa Mesîh bê birûmetkirin. Rûmet û karîn her û her ên wî ne. Amîn*.Cefakişandina di Riya Mesîh de 12Hezkirîno, li ber tengahiyên wek êgir dijwar ên ku ji bo ceribandinê tên ser we, şaş nemînin û vê ecêb nebînin.13Lê belê şa bibin ku hûn bûne hevparên cefayên Mesîh, da ku çaxê rûmeta wî xuya bû, hûn bi dilgeşiyeke mezin gelek şa bibin.14Eger di ber navê Mesîh de hûn bên nizimkirin, xwezî bi we, çimkî Ruhê rûmetê, yanî Ruhê* Xwedê li ser we dimîne.15Lê bila tu kes ji we, ji bo mêrkujî, dizî, xerabîkirin û têkilbûna karên hinekên din cefayê nekişîne.16Lê eger yek ji we ji ber ku Mesîhî ye cefayê bikişîne, bila ew şerm neke, lê bila bi vî navî pesnê Xwedê bide.17Çimkî wext hat ku dîwan ji mala Xwedê dest pê bike. Eger ji me dest pê bike, dawiya wan ên ku li gor Mizgîniya Xwedê nakin wê çawa be?18Û:«Eger yê rast zor xilas bibe,Êdî halê yê nepak û gunehkar wê çawa be?»[b] 19Ji ber vê yekê, yên ku li gor daxwaza Xwedê cefayê dikişînin, bila bi qencîkirinê xwe bispêrin Afirandarê dilsoz.
a.  4:8 Aqûb 5:20; Gotinên Silêman 10:12
b.  4:18 Ji: Gotinên Silêman 11:31

Petrûs I. Beşê 3 Petrûs I. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs I. » Beşê 5 Li Keriyê Xwedê Binêrin 1Ez ê ku yek ji rihspiyan im û şahidê cefayên Mesîh û hevparê wê rûmetê me, ku wê bê, ez hêvî ji rihspiyên nav we dikim:2Wek ku Xwedê ji we dixwaze, bi çavdêrîtî şivantiya keriyê Xwedê yê ku li ber we ye, ne ji mecbûrî lê ji dil bikin. Îcar vê ne ji bo qezenceke bêserûber, lê bi dilxwazî bikin.[a] 3Ne wek ku hûn hukumdariyê li wan ên ku li we hatine spartin bikin, lê belê ji bo kerî bibin mînak.4Îcar gava ku Serokşivan xuya bibe, hûnê taca rûmetê ya ku qet naçilmise bistînin.5Xortno, bi vî awayî bi ya rihspiyan bikin û hemû li hember hev nefsbiçûk bin. Çimkî:«Xwedê li hember pozbilindan disekineLê keremê li nefsbiçûkan dike.»[b] 6Loma xwe di bin destê Xwedê yê hêzdar de nizim bikin, da ku di wextê xwe de we bilind bike.[c] 7Hemû xemên xwe bavêjin ser wî, çimkî ew xema we dixwe.8Li ser hişê xwe bin û hişyar bin. Neyarê we Îblîs, wek şêrekî ku dihumîne digere, ka ewê kê daqurtîne.9Di baweriyê de hîmgirtî li hember wî bisekinin; çimkî hûn dizanin birayên we jî li seranserê dinyayê eynî cefayê dikişînin.10Lê Xwedayê hemû keremê yê ku bi Mesîh Îsa hûn gazî rûmeta xwe ya herheyî kirine, piştî ku hûn demeke kurt cefayê bikişînin, ew bi xwe wê we nûvejen bike, xurt bike, hêzdar bike û we li ser bingehê qayîm bike.11Karîn her û her ji wî re be. Amîn.Silavên Aştiyê 12Min bi destê Sîlas* ê ku ez wî birayekî dilsoz hesab dikim, bi kurtî ji we re nivîsî, da ku ez we bişidînim û şahidî bikim ku kerema Xwedê ya rastîn ev e. Di vê de bimînin.13Civîna* li Babîlê* ya ku bi we re hatiye bijartin û kurê min Marqos* jî silavan li we dike.14Bi ramûsana hezkirinê silavan li hev bikin.Silamet li ser we hemûyan be, hûn ên ku yên Mesîh in.  Ev name bi naveroka xwe dimîne Nameya Cihûda.
a.  5:2 Yûhenna 21:15-17
b.  5:5 Ji: Gotinên Silêman 3:34
c.  5:6 Metta 23:12; Lûqa 14:11; 18:14

Petrûs I. Beşê 4 Petrûs II. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs II. » Beşê 1 Silav 1Ji xulam û Şandiyê Îsa Mesîh Şimûn Petrûs, ji wan re yên ku bi rastdariya Xwedayê me, Xilaskarê me Îsa Mesîh, bi me re gihîştine eynî baweriya giranbiha:2Di naskirina Xwedê û Xudanê me Îsa de kerem û aştî bi firehî li ser we be.Gazîkirin û Hilbijartina Xwedê 3Bi naskirina wî yê ku bi rûmet û qenciya xwe gazî me kiriye, hêza wî ya xwedayî*, her tiştê ku ji bo jiyan û xwedênasiyê pêwist e, da me.4Bi van tiştan wî sozên giranbiha û gelek mezin dane me, da ku hûn bi wan bibin hevparên tebîeta xwedayî û ji wê xerabûnê birevin, ku ji xwestekên dinyayê tê.5Erê, ji ber vê yekê hemû xîretkêşiyê bi kar bînin, bi baweriya xwe hêjabilindiyê peyda bikin, bi hêjabilindiyê zanînê,6bi zanînê xwegirtinê, bi xwegirtinê ragirtinê*, bi ragirtinê jiyana xwedayî,7bi jiyana xwedayî birahezî û bi biraheziyê hezkirinê peyda bikin.8Çimkî eger hûn xwediyê van tiştan bin û ev di nav we de zêde bibin, hûn di naskirina Xudanê me Îsa Mesîh de bêkêr û bêber namînin.9Lê yê ku ji van tiştan bêpar e, kor e, dûr nabîne û ji bîra wî çûye ku ew ji gunehên xwe yên berê paqij bûye.10Ji ber vê yekê birano, xîretkêşiyê bikin ku hûn gazîkirin û hilbijartina xwe qayîm bikin. Eger hûn van tiştan bikin, hûn tu caran naterpilin*.11Û bi vî awayî dergeh wê bi tevahî li ber we vebe, da ku hûn bikevin Padîşahiya herheyî ya Xudan û Xilaskarê me Îsa Mesîh.12Ji bo vê yekê, her çiqas hûn van tiştan dizanin û hûn bi wê rastiya ku bi we re ye hîmgirtî ne jî, ez dixwazim hergav van bînim bîra we.13Û heta ku ez di vê çadirê de me, ez vê yekê rast dibînim ku bi anîna bîra we, we hişyar bikim.[a] 14Çimkî wek ku Xudanê me Îsa Mesîh jî ji min re kifş kiriye, ez dizanim ku rakirina çadira min nêzîk e.15Îcar ezê xîretkêşiyê bikim, da ku piştî çûyîna min jî hûn hergav bikarin van tiştan bînin bîra xwe.Şahidên Rûmeta Mesîh 16Çaxê ku me hêz û hatina Xudanê me Îsa Mesîh bi we da zanîn, em neketin pey çîrokên ku bi qurnazî ji ber xwe hatine çêkirin, lê me bi çavên xwe mezinahiya wî dît.17Çimkî gava ji rûmeta herî bilind dengekî weha jê re hat û got:«Kurê min ê delal ev e.Dilê min bi wî xweş e»,hingê wî ji Bav Xwedê rûmet û siyanet* stand.[b] 18Û gava em bi wî re li ser çiyayê pîroz* bûn, ev dengê ku ji ezmên hat, me bi xwe bihîst.19Bi vî awayî peyva* pêxemberîtiyê ji me re hê bêtir qayîm hat deranîn. Heta ku sibe zelal bibe û stêrka sibê di dilê we de derkeve, wek çiraya ku di tariyê de ronahî dide, hûnê qenc bikin ku hûn bala xwe bidin peyvên pêxemberîtiyê.20Divê berî her tiştî hûn vê bizanin ku tu pêxemberîtiya Nivîsara Pîroz ne ji şîrovekirina ji ber xwe çêkirî ye.21Çimkî pêxemberîtî tu caran bi daxwaza mirov nehatiye; lê belê mirovan bi rêberiya Ruhê* Pîroz, peyv ji Xwedê gotine.
a.  1:13 «Çadir» li vir «bedena mirov» e.
b.  1:17 Metta 17:1-5

Petrûs I. Beşê 5 Petrûs II. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs II. » Beşê 2 Mamosteyên Derewîn û Cezakirina Wan 1Lê çawa ku di nav gelê Îsraêl de pêxemberên derewîn hebûn, wusa wê di nav we de jî mamosteyên derewîn hebin. Ewê bi dizî hînkirinên wêranker bînin hundir û heta ewê wî Xudanê ku ew kirrîne jî înkar bikin. Lê belê ewê zûka helakê bînin ser xwe.2Gelek wê bikevin pey bêedebiya wan û ji rûyê wan wê çêrî riya rastiyê bê kirin.3Bi çavbirçîtiya xwe, ewê bi peyvên xapînok li ser pişta we biçêrin. Dîwanbûna* ku ji berê ve ji bo wan e, dereng namîne û helaka wan naponije.4Çimkî Xwedê ew milyaketên ku guneh kirin jî nedirixandin*, lê ew avêtin kortala* bêbinî, da ku ew ji bo Roja Dawî di kûrahiya taristaniyê de bi zincîran girêdayî bên hilanîn.5Xwedê dinya berê jî nedirixand, lê çaxê wî tofan bi ser dinya nepakan de anî, wî bi tenê Nûh* ê ku peyvbêjê rastdariyê bû û heftên din parastin.[a] 6Xwedê bajarên Sodom* û Gomorayê jî sûcdar derxistin, ew kirin xwelî, wêran kirin û ji wan ên ku wê bi nepakî bijîn re kirin mînak.[b] 7Û mirovê rast Lût* ê ku bi jiyana nepak a neheqan xemgîn bûbû rizgar kir.8Çimkî wî yê rast ê ku di nav wan de dijiya, kirinên wan ên neheq didît û dibihîst, roj bi roj cefa dida canê xwe yê rast.9Xudanê ku bi vî awayî kir, dizane ku çawa xwedênasan ji ceribandinê rizgar bike û yên ku neheqiyê dikin,10bi taybetî jî yên ku li pey xwesteka pîs ên nefsê dikevin û desthilatî kêm dibînin, ji bo cezakirinê heta Roja Dawî hiltîne.Evên curetkar û qure, ji çêrkirina yên xweyî rûmet natirsin.11Lê bi ser ku milyaket di hêz û karînê de ji wan mezintir in jî, li ber Xudan wan bi çêrkirinê sûcdar nakin.12Lê evên ha wek heywanên bêfêm û afirîdên* bi fêmkirina xweheyî* yên ku ji bo girtin û kuştinê çêbûne, çêrî tiştên ku jê fêm nakin, dikin. Ew jî wê wek wan heywanan di xerabûniya xwe de helak bibin13û ewê cezayê neheqiya xwe bikişînin. Roj li nava rojê, li zewq û sefa xwe dinêrin, vê yekê kêf dihesibînin. Evên ha, leke û rûreşî ne. Gava ew bi we re dixwin û vedixwin, ew bi xapandina xwe bi xwe kêfê dikin.14Çavên wan tije zîna ye, ji gunehkirinê têr nabin û canên xilupilo* dixapînin. Dilê wan hînî çavbirçîtiyê bûye, ew zarokên nifirê ne.15Wan dev ji riya rast berda, varî* bûn û riya kurê Beyor Balamê* ku ji destmiza neheqiyê hez kir, girtin.[c] 16Îcar ji ber neheqiya wî li wî hat hilatin*; kerê bê zar û ziman bi dengê mirovan peyivî û pêşî li harbûna pêxember girt.17Ev mirovên ha kaniyên bê av û mijên ku li ber bagerê tên ajotin in. Tariya reş ji bo wan hilanî ye.18Çimkî ew peyvên mezin û pûç dibêjin û bi xwestekên nefsê yên bêedeb, wan kesan dixapînin, yên ku nû ji mirovên di riya çewt de diçin, rizgar bûne.19Bi ser ku ew bi xwe xulamên xerabûnê ne, ji wan re soza azadiyê didin. Çimkî mirov dibe xulamê wî yê ku mirov bindest dike.20Çimkî, eger ew bi naskirina Xudan û Xilaskarê me Îsa Mesîh ji nepakiyên dinyayê rizgar bûbin û paşê dîsa li van tiştan bizivirin û bindest bibin, hingê halê wan ê paşî wê ji yê pêşî xerabtir be.21Çimkî, eger piştî ku wan riya rastiyê zanî û ji pey emrê pîroz ê ku li wan hatibû spartin vegeriyabin, hingê nezanîna riya rastiyê wê ji bo wan hê çêtir bûya.22Erê, wek vê mesela rast hat serê wan:«Kûçik li vereşîna xwe vedigere»û:«Beraz piştî şuştinêDîsa xwe di nav herriyê de digevizîne.»[d] 
a.  2:5 Destpêkirin 6:18; 7:13
b.  2:6-7 Destpêkirin 19
c.  2:15 Hejmartin 22
d.  2:22 Ji: Gotinên Silêman 26:11

Petrûs II. Beşê 1 Petrûs II. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Petrûs II. » Beşê 3 Soza Hatina Xudan 1Hezkirîno, niha ev nameya min a diduyan e ku ez ji we re dinivîsim. Di herduyan de jî ez fikrên we yên paqij hişyar dikim, tînim bîra we.2Ez dixwazim ku hûn gotinên ku ji berê ve ji aliyê pêxemberên pîroz ve hatine gotin û emrên ku Xudan û Xilaskar bi destê Şandiyên we dane, bînin bîra xwe.3Berî her tiştî vê bizanin ku di rojên dawîn de tinazkar wê derkevin, li gor xwestekên xwe rêve herin, tinazan bikin[a] 4û bêjin: «Ka soza hatina wî li ku derê ma? Ji mirina bav û kalan ve, her tişt wekî destpêka afirandinê berdewam dike!»5Lê ew bi vîna xwe vê yekê ji bîr dikin ku bi peyva Xwedê, ji berê ve ezman hebûn û erd jî bi avê, ji nav avê peyda bû.[b] 6Û bi avê, dinya berê bi tofanê helak bû.[c] 7Lê erd û ezmanên niha jî bi eynî peyvê ji bo êgir tên hilanîn; ew ji bo roja dîwankirin û helakkirina nepakan tên hiştin.8Lê hezkirîno, vî tiştî ji bîr nekin ku li ba Xudan rojek wek hezar salî ye û hezar sal jî wek rojekê ye.[d] 9Wek ku hinek guman dikin, Xudan di soza xwe de bi derengî nakeve, lê belê bîhna xwe li we fireh dike û naxwaze ku kesek helak bibe, lê dixwaze ku hemû tobe bikin.10Lê Roja Xudan wê wek dizan bê. Di wê rojê de ezman wê bi guregureke mezin winda bibin, hêman wê bişewitin, erd û her tiştê ku tê de ye wê ji hev bikeve, tune bibe.[e] 11Îcar, eger ev hemû tişt wê bi vî awayî ji hev belav bibin, divê ku hûn mirovên çawa bin? Divê ku hûn di jiyana pîroz û xwedayî* de bijîn.12Li hêviya Roja Xwedê bin û hatina wê bi lez bixin. Wê rojê ezman wê bişewitin û belav bibin û hêman wê bi kelegermî bihelin.13Lê li gor soza wî, em li hêviya erdekî nû û ezmanên nû ne ku rastî wê di wan de bimîne.14Ji ber vê yekê hezkirîno, madem ku hûn li hêviya van tiştan in, xîretkêşiyê bikin ku hûn li ber wî bêleke, bêkêmahî û di aştiyê de bin.15Îcar bîhnfirehiya Xudanê me xilasî hesab bikin, çawa ku birayê me yê hezkirî Pawlos* jî, li gor şehrezayiya ku ji wî re hatiye dayîn, ji we re nivîsiye.16Ew di hemû nameyên xwe de li ser van tiştan dibêje. Di wan de hin tişt hene ku fêmkirina wan zehmet e. Yên nezan û dilê wan xilupilo*, wek ku di nivîsarên pîroz ên din de dikin, van jî çewt şîrove dikin û bi kirina vê yekê helakbûna xwe tînin.17Loma hezkirîno, wek ku hûn ji pêşî ve van tiştan dizanin, hay ji xwe hebin, da ku hûn bi xapandina yên neheq neyên xirandin û ji nelebtebûna xwe nekevin.18Lê di kerem û naskirina Xudan û Xilaskarê me Îsa Mesîh de bigihîjin. Rûmet niha û her û her ji wî re be. Amîn*. 
a.  3:3 Cihûda 1:18
b.  3:5 Destpêkirin 1:6-9
c.  3:6 Destpêkirin 7:11
d.  3:8 Zebûr 90:4
e.  3:10 Metta 24:43; Selanîkî I, 5:2

Petrûs II. Beşê 2 Yûhenna I. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna I. » Beşê 1 Peyva Jiyanê 1Ev Peyva* ku em bi we didin bihîstin, Peyva jiyanê ye. Ew ji destpêkê ve hebû, me bihîstiye, me bi çavên xwe dîtiye, me lê nêriye û dest daye wê.[a] 2Ev jiyan xuya bû, me ew dît û em jê re şahidiyê dikin û em wê jiyana herheyî ya ku bi Bav* re bû û ji me re xuya bû, bi we didin zanîn.[b] 3Tiştê ku me dîtiye û bihîstiye, em bi we jî didin zanîn, da ku hevpariya we jî bi me re hebe. Bi rastî hevpariya me bi Bav* û bi Kurê wî Îsa Mesîh re ye.4Em van tiştan ji we re dinivîsin, da ku şahiya me temam be.Xwedê Ronahî Ye 5Tiştê ku me ji wî bihîstiye û peyva* ku em dixwazin bi we bidin bihîstin ev e: Xwedê ronahî ye û li ba wî qet tarî tune ye.6Eger em bêjin: «Hevpariya me bi wî re heye» û hê jî em di tariyê de rêve herin, em derewan dikin û li gor rastiyê nakin.7Lê eger em di ronahiyê de rêve herin, wek ku ew di ronahiyê de ye, hevpariya me bi hevdû re heye û xwîna Kurê wî Îsa, me ji her gunehî paqij dike.8Eger em bêjin: «Gunehê me tune», em xwe dixapînin û rastî bi me re tune.9Lê eger em gunehên xwe eşkere bikin, ew dilsoz û rastîparêz e ku li gunehên me bibihûre û me ji her neheqiyê paqij bike.10Eger em bêjin: «Me guneh nekiriye», em wî derewker dikin û peyva wî bi me re tune.
a.  1:1 Yûhenna 1:1
b.  1:2 Yûhenna 1:14

Petrûs II. Beşê 3 Yûhenna I. Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna I. » Beşê 2 Mehdervanê Me Mesîh 1Zarokên min ên delal, ez van tiştan ji we re dinivîsim, da ku hûn guneh nekin. Lê eger yek guneh bike, li ba Bav*, mehdervanê* me Îsa Mesîhê rastdar heye.2Ew ji bo gunehên me berdêla lêbihûrtinê ye; ne tenê ji bo yên me, lê ji bo gunehên hemû dinyayê jî.3Bi vê yekê em dizanin ku em wî nas dikin; eger em emrên wî bînin cih.4Yê ku bêje: «Ez wî nas dikim», lê emrên wî neyne cih, derewkar e û li ba wî rastî tune.5Lê kî ku gotina wî bigire, bi rastî hezkirina Xwedê li ba wî temam bûye. Bi vê em dizanin ku em bi wî re ne:6Yê ku bêje: «Ez bi wî re dimînim», divê wek ku Îsa rêve çûye, ew jî rêve here.Emrê Nû 7Hezkirîno, ne ku ez emrekî nû ji we re dinivîsim, lê ez wî emrê kevin ê ku ji destpêkê ve li we bû dinivîsim. Emrê kevin ew peyv e ya ku we bihîstiye.[a] 8Dîsa jî ez emrekî nû ji we re dinivîsim. Rastiya wî hem li ba wî û hem li ba we xuya ye. Çimkî tarî derbas dibe û ronahiya rastîn ji xwe şewq dide.9Yê ku bêje: «Ez di ronahiyê de me» û ji birayê xwe nefret bike, hê jî ew di tariyê de ye.10Yê ku ji birayê xwe hez dike, di ronahiyê de dimîne û ji bo wî sedemê terpilînê* tune.11Lê yê ku ji birayê xwe nefret dike, di tariyê de ye, di tariyê de rêve diçe û nizane ku diçe ku derê, çimkî tariyê çavên wî kor kirine.12Zarokên min, ez ji we re dinivîsim,Çimkî di ber navê wî de li gunehên we hatiye bihûrtin.[b] 13Bavno, ez ji we re dinivîsim,Çimkî hûn, yê ji destpêkê ve heyî nas dikin.Xortno, ez ji we re dinivîsim,Çimkî hûn li hember Yê Xerab bi ser ketin.14Zarono, ez ji we re dinivîsim,Çimkî hûn Bav* nas dikin.Bavno, ez ji we re dinivîsim,Çimkî hûn, yê ji destpêkê ve heyî nas dikin.Xortno, ez ji we re dinivîsim,Çimkî hûn bi hêz in û peyva Xwedê bi we re dimîneÛ hûn li hember Yê Xerab bi ser ketin.15Ji dinyayê û tiştên ku di dinyayê de ne, hez nekin. Eger yek ji dinyayê hez bike, hezkirina Bav* bi wî re tune.16Çimkî her tiştê ku di dinyayê de ye, xwesteka nefsê, xwesteka çavan û quretiya maldariyê, ne ji Bav, lê ji dinyayê ne.17Îcar dinya û xwesteka wê derbas dibe, lê yê ku daxwaza Xwedê dike her û her dijî.Dijminên Mesîh 18Zarono, saeta dawî ye! Wek ku we bihîstiye, yê ku dijberê Mesîh e wê bê û niha jî gelek dijberên Mesîh derketine. Ji wê yekê em dizanin ku saeta dawî ye.19Ew ji nav me derketin, lê belê ew ne ji me bûn. Eger ew ji me bûna, wê bi me re bimana. Lê çûna wan diyar kir ku ew hemû ne ji me ne.20Lê hûn ji aliyê Yê Pîroz ve bi Ruh hatine meshkirin* û hûn hemû jî rastiyê dizanin.21Ne ji ber ku hûn rastiyê nizanin ez ji we re dinivîsim, lê ji ber ku hûn dizanin. Û hûn dizanin ku her derew ne ji rastiyê ye.22Ji yê ku dibêje: «Îsa ne Mesîh e» pê ve, kî derewkar e? Dijberê Mesîh ew e ku hem Bav û hem jî Kur înkar dike.23Di dilê her kesê ku Kur înkar dike de Bav jî tune, lê di dilê yê ku Kur eşkere dike de, Bav jî heye.24Bila tiştê ku we ji destpêkê ve bihîstiye, bi we re bimîne. Eger tiştê ku we ji destpêkê ve bihîstiye bi we re bimîne, hûn jî, hûnê bi Kur û bi Bav re bimînin.25Îcar ev soza ku wî daye me jiyana herheyî ye.26Min ev tişt li ser wan ên ku dixwazin we bixapînin ji we re nivîsîn.27Îcar heçî hûn in, ew Ruhê ku Mesîh hûn pê mesh* kirine bi we re dimîne û hewcedariya we bi hînkirina tu kesî tune. Çimkî mesha wî, li ser her tiştî çawa hînî we bike, rast e, ne derew e û çawa hînî we kiribe, bi Mesîh re bimînin.28Û niha, zarono, bi wî re bimînin, da ku gava ew xuya bibe, cesareta me hebe û em di hatina wî de, li ber wî şermî nebin.29Madem ku hûn dizanin ew rastdar e, hûn dizanin her kesê ku rastdariyê dike ji wî çêbûye.
a.  2:7 Yûhenna 13:34
b.  2:12 Binêre: Zebûr 25:11

Yûhenna I. Beşê 1 Yûhenna I. Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna I. » Beşê 3 Zarokên Xwedê 1Binêrin, Bav* çiqas ji me hez kir ku em zarokên Xwedê bên gazîkirin! Û em ew in. Ji ber vê yekê dinya me nas nake, çimkî ew nas nekir.[a] 2Hezkirîno, niha em zarokên Xwedê ne û hê ne eşkere ye ku emê bibin çi. Lê em vê yekê dizanin: Gava ku ew xuya bibe, emê bibin wek wî. Çimkî ew çawa ye, emê wî wusa bibînin.3Her kesê ku hêviya xwe bi wî ve girêdide, wek ku ew paqij e, xwe paqij dike.4Her kesê ku guneh dike, li hember Şerîetê* radibe; çimkî guneh li hember Şerîetê rabûn e.5Hûn dizanin ku ew xuya bû, da ku guneh rake; û li ba wî guneh tune.[b] 6Her kesê ku bi wî re dimîne, guneh nake; her kesê ku guneh dike, ne ew dîtiye û ne jî ew nas kiriye.7Zarono, bila kes we nexapîne. Yê ku rastdariyê dike rastdar e, çawa ku ew rastdar e.8Yê ku guneh dike ji Îblîs e, çimkî Îblîs ji destpêkê ve guneh dike. Ji bo vê yekê Kurê* Xwedê xuya bû, da ku karên Îblîs xera bike.9Her kesê ku ji Xwedê çêbûye guneh nake, çimkî tovê Xwedê di dilê wî de dijî û ew nikare guneh bike, ji ber ku ew ji Xwedê çêbûye.10Zarokên Xwedê û zarokên Îblîs bi vê yekê ji hev kifş dibin: Her kesê ku rastdariyê nake ne ji Xwedê ye û yê ku ji birayê xwe hez nake jî ne ji Xwedê ye.Ji hevdû Hez Bikin 11Çimkî gotina ku we ji destpêkê ve bihîstiye ev e ku em ji hevdû hez bikin.[c] 12Em ne wek Qayîn* bin ê ku ji Yê Xerab bû û birayê xwe kuşt. Û çima wî ew kuşt? Ji ber ku kirinên wî bi xwe xerab bûn, lê yên birayê wî rast bûn.[d] 13Gelî birayan, eger dinya ji we nefret bike, şaş nemînin.14Em dizanin ku em ji mirinê gihîştine jiyanê, çimkî em ji birayan hez dikin. Yê ku hez nake di mirinê de dimîne.15Her kesê ku ji birayê xwe nefret dike, mêrkuj e û hûn dizanin ku jiyana herheyî bi tu mêrkujî re tune.16Em hezkirinê bi vê yekê dizanin: Îsa canê xwe di ber me de da û divê em jî di ber birayan de canê xwe bidin.17Eger malê dinyayê bi kesekî re hebe û birayê xwe di rewşeke hewcedar de bibîne û dilê wî pê neşewite, çawa hezkirina Xwedê di dilê wî de dimîne?18Zarono, ne bi gotin û peyvê, lê bi kirin û rastiyê em hez bikin.19Û bi vê yekê emê bizanin ku em ji rastiyê ne û li ber wî emê dilê xwe rihet bikin.20Eger dilê me, me sûcdar derxe, Xwedê ji dilê me mezintir e û ew her tiştî dizane.21Hezkirîno, eger dilê me, me sûcdar dernexe, li ber Xwedê cesareta me heye22û em her çi bixwazin emê jê bistînin. Çimkî em emrên wî tînin cih û em tiştên ku li wî xweş tên dikin.23Emrê wî ev e ku em baweriya* xwe bi navê Kurê wî Îsa Mesîh bînin û ji hevdû hez bikin, wek ku wî li me emir kiriye.[e] 24Yê ku emrên wî tîne cih, bi Xwedê re dimîne û Xwedê jî bi wî re dimîne. Em bi vê yekê dizanin ku ew bi me re dimîne: Bi Ruhê ku daye me.
a.  3:1 Yûhenna 1:12
b.  3:5 Yûhenna 1:29
c.  3:11 Yûhenna 13:34
d.  3:12 Destpêkirin 4
e.  3:23 Yûhenna 13:34; 15:12, 17

Yûhenna I. Beşê 2 Yûhenna I. Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna I. » Beşê 4 Ceribandina Ruh 1Hezkirîno, ji her ruhî bawer* nekin, lê ruhan biceribînin ka ew ji Xwedê ne an ne. Çimkî gelek pêxemberên derewîn derketin dinyayê.2Hûn bi vê yekê Ruhê* Xwedê nas dikin: Her ruhê ku eşkere dike, Îsa Mesîh bi xwîn û goşt hatiye, ji Xwedê ye,3lê her ruhê ku Îsa eşkere nake, ne ji Xwedê ye. Û ruhê dijberê Mesîh ê ku we li ser bihîstiye wê bê, ev e û ji xwe niha di dinyayê de ye.4Zarono, hûn ji Xwedê ne û hûn li hember pêxemberên derewîn bi ser ketin. Çimkî yê ku bi we re ye, ji yê ku di dinyayê de ye mezintir e.5Ew ji dinyayê ne, ji ber vê yekê gotina wan ji dinyayê ye û dinya guhdariya wan dike.6Em ji Xwedê ne. Yê ku Xwedê nas dike guhdariya me dike, lê yê ku ne ji Xwedê ye guhdariya me nake. Em bi vê yekê Ruhê rastiyê û ruhê derewîn nas dikin.Xwedê Hezkirin e 7Hezkirîno, em ji hevdû hez bikin; çimkî hezkirin ji Xwedê ye û her kesê ku hez dike, ji Xwedê çêbûye û Xwedê nas dike.8Yê ku hez nake, Xwedê nas nake, çimkî Xwedê hezkirin e.9Hezkirina Xwedê bi vê yekê di nav me de xuya bû: Xwedê Kurê xwe yê yekta şand dinyayê, da ku em bi wî bijîn.10Hezkirin ev e, ne ku me ji Xwedê hez kir, lê wî ji me hez kir û Kurê xwe şand, ku di ber gunehên me de bibe berdêl.11Hezkirîno, madem ku Xwedê bi vî awayî ji me hez kir, divê em jî ji hevdû hez bikin.12Tu caran, tu kesî Xwedê nedîtiye; eger em ji hevdû hez bikin, Xwedê bi me re dimîne û hezkirina wî bi me re bêkêmahî dibe.[a] 13Bi vê yekê em dizanin ku em bi wî re dimînin û ew bi me re dimîne, çimkî wî ji Ruhê xwe daye me.14Me dît û em şahidiyê dikin ku Bav* Kurê xwe şand ku bibe Xilaskarê dinyayê.15Eger yek bi eşkereyî bêje: «Îsa Kurê* Xwedê ye», Xwedê bi wî re dimîne û ew jî bi Xwedê re dimîne.16Û em hezkirina Xwedê ya ku ji bo me ye dizanin û jê bawer dikin. Xwedê hezkirin e û yê ku di hezkirinê de dimîne, bi Xwedê re dimîne û Xwedê bi wî re dimîne.17Hezkirin bi vî awayî di nav me de temam bûye, da ku di Roja Dawî de cesareta me hebe, çimkî ew çawa be, li vê dinyayê em jî wusa ne.18Di hezkirinê de tirs tune, lê hezkirina temam tirsê ji dil derdixe; çimkî di tirsê de cefa heye û yê ku ditirse di hezkirinê de bêkêmahî nebûye.19Em hez dikin, çimkî pêşî wî ji me hez kir.20Eger yek bêje: «Ez ji Xwedê hez dikim» û ji birayê xwe nefret bike, derewkar e. Çimkî yê ku ji birayê xwe yê ku dibîne hez neke, nikare ji Xwedayê ku nabîne hez bike.21Emrê ku me jê standiye ev e: Yê ku ji Xwedê hez dike, bila ji birayê xwe jî hez bike.
a.  4:12 Yûhenna 1:18

Yûhenna I. Beşê 3 Yûhenna I. Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna I. » Beşê 5 Bawerî li hember Dinyayê Bi Ser Dikeve 1Her kesê ku bawer dike ku Îsa, Mesîh e, ji Xwedê çêbûye û her kesê ku ji Bav* hez dike, ji zarokê Bav jî hez dike.2Çaxê ku em ji Xwedê hez bikin û emrên wî pêk bînin, hingê em dizanin ku em ji zarokên Xwedê hez dikin.3Çimkî hezkirina Xwedê ev e, ku em emrên wî bînin cih. Û emrên wî ne giran in.[a] 4Çimkî her kesê ku ji Xwedê çêbûye li hember dinyayê bi ser dikeve. Û bi vî awayî em li hember dinyayê bi ser dikevin, yanî bi baweriya xwe.5Ji wî yê ku bawer dike ku Îsa Kurê Xwedê ye pê ve, kî li hember dinyayê bi ser dikeve?Şahidiya li ser Îsa Mesîh 6Yê ku bi av û xwînê hat Îsa Mesîh e. Ew ne tenê bi avê, lê bi av û xwînê hat. Û ya ku şahidiyê vê dike Ruh e; çimkî Ruh rastî ye.7Yên ku şahidiyê dikin sisê ne:8Ruh, av û xwîn. Û şahidiya her siyan yek e.9Eger em şahidiya mirovan qebûl bikin, şahidiya Xwedê hê mezintir e; çimkî ev, şahidiya Xwedê ya li ser Kurê wî ye.10Yê ku baweriyê bi Kurê Xwedê tîne, ev şahidî di dilê wî de ye. Yê ku ji Xwedê bawer nake, wî ew derewker kiriye, çimkî wî bawerî bi şahidiya ku Xwedê ji bo Kurê xwe kiriye, neaniye.11Şahidî ev e: Xwedê jiyana herheyî daye me û ev jiyan di Kurê wî de ye.[b] 12Yê ku Kur di dilê wî de ye, jiyana wî heye, yê ku Kurê Xwedê di dilê wî de tune, jiyana wî tune.Peyva Dawî 13Ez van tiştan ji we re, ji yên ku baweriyê bi navê Kurê Xwedê tînin re, dinivîsim, da ku hûn bizanin jiyana we ya herheyî heye.14Cesareta me ya li ber wî ev e: Çaxê em tiştekî li gor daxwaza wî bixwazin, ew guhê xwe dide me.15Û eger em bizanin ku em her çi bixwazin ew guh dide me, hingê em dizanin tiştên ku me jê xwestine, me standine.16Eger yek bibîne ku birayê wî gunehekî ku mirinê nayne dike, bila ji Xwedê bixwaze û ewê jiyanê bide wî yê ku gunehê ku mirinê nayne kiriye. Gunehê ku mirinê tîne heye; ez nabêjim bila ji bo gunehekî weha dua bike.17Her neheqî guneh e; lê gunehê ku mirinê nayne heye.18Em dizanin her kesê ku ji Xwedê çêbûye guneh nake, lê Nixuriyê Xwedê wî diparêze û Yê Xerab dest nade wî.19Em dizanin ku em ji Xwedê ne û tevahiya dinyayê di bin desthilatiya Yê Xerab de ye.20Em dizanin ku Kurê Xwedê hatiye û ji bo ku em Yê Rast nas bikin, fêmdarî daye me. Û em bi Yê Rast re, bi Kurê wî Îsa Mesîh re ne. Xwedayê rast û jiyana herheyî ev e.21Zarono, xwe ji pûtan biparêzin. 
a.  5:3 Yûhenna 14:15
b.  5:11 Yûhenna 1:4; 3:36

Yûhenna I. Beşê 4 Yûhenna II. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna II. » Beşê 1 Silav 1Ji vî rihspiyî, ji sitiya* bijartî û zarokên wê re, ji yên ku ez bi rastiyê ji wan hez dikim re. Ne tenê ez, lê hemû yên ku rastiyê dizanin jî ji wan hez dikin.2Çimkî rastî di dilê me de dimîne û wê her û her bi me re be:3Rehm, kerem û aştî ji Bav Xwedê û ji Kurê Bav Îsa Mesîh, di rastî û hezkirinê de wê li ser me be.Rastî û Hezkirin 4Min dît ku hin zarokên te  li gor emrê ku me ji Bav* standiye, di rastiyê de rêve diçin û ez bi vê yekê gelek şa bûm.5Lê niha, sitiya delal, ne wek ku emrekî nû ez ji te re dinivîsim, lê li gor emrê ku ji destpêkê ve li me hatiye kirin, ez ji te hêvî dikim ku em ji hevdû hez bikin.[a] 6Îcar hezkirin ev e ku em li gor emrên wî rêve herin. Wek ku we ji destpêkê ve bihîstiye, emir ev e ku hûn di hezkirinê de rêve herin.[b] 7Gelekên ku xelkê dixapînin, li dinyayê belav bûn. Ew eşkere nakin ku Îsa Mesîh bi xwîn û goşt hatiye. Yê ku xapînok e û dijberê Mesîh e, ev e. \v 8 Hay ji xwe hebin, da ku hûn tiştê ku we di ber de keda xwe daye winda nekin, lê xelata xwe bi tevahî bistînin.9Her kesê ku zêde diçe û di hînkirina Mesîh de namîne, di dilê wî de Xwedê tune. Di dilê wî yê ku di hînkirina Mesîh de dimîne, hem Bav* û hem jî Kur* heye.10Eger yek bê ba we û vê hînkirinê neyne, wî nehewînin malê û silavê nedinê.11Çimkî, kî silavê bide wî, dibe hevparê kirinên wî yên xerab.Gotinên Dawî û Silav 12Hê gelek tiştên ku ez ji we re binivîsim hene, lê min nexwest ku ez bi kaxez û bi hibrê binivîsim. Ez hêvî dikim ku ez bêm ba we û rû bi rû bi we re bipeyivim, da ku şahiya me temam bibe.13Zarokên xwişka te ya bijartî silavan li te dikin.  
a.  1:5 Yûhenna 13:34; 15:12, 17
b.  1:6 Yûhenna I, 5:3

Yûhenna I. Beşê 5 Yûhenna III. Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Yûhenna III. » Beşê 1 Silav 1Ji yê rihspî, ji Gayosê hezkiriyê ku ez bi rastî jê hez dikim re.2Hezkiriyo, wek ku canê te di rihetiyê de ye, ez dua dikim ku tu di hemû tiştan de di rihetî û di saxiyê de bî.3Ez gelek şa bûm çaxê ku çend bira hatin û li ser dilsoziya te ya ji rastiyê re şahidî kirin ku tu çawa di rastiyê de rêve diçî.4Ji bo min, ji vê yeka ku ez dibihîzim zarokên min di rastiyê de rêve diçin, şahiyeke mezintir tune.Fedakariya ji bo Birayan 5Hezkiriyo, ji birayan re, heta ji yên nenas re, tu her çi dikî, bi dilsozî dikî. \v 6 Wan li ber civîna* bawermendan li ser hezkirina te şahidî kir. Îcar tu wan bi awayekî ku hêjayî Xwedê ye bi rê bikî, tê qenc bikî.7Çimkî ew ji bo navê Mesîh ketin rê û ji yên ku bawer nakin tiştek nestandin.8Loma divê em yên weha qenc qebûl bikin, da ku em ji rastiyê re bibin hevalkar.Diyotrefîs û Dîmîtriyos 9Min ji civînê re hin tişt nivîsîn, lê Diyotrefîsê ku dixwaze xwe di nav wan de derxe pêş, me qebûl nake. \v 10 Ji ber vê yekê gava ku ez bêm, ezê balê bikişînim ser wan fesadiyên ku bi peyvên xerab li hember me kirine. Ew qîma xwe bi van fesadiyan tenê nayne, birayan qebûl nake û rê nade wan ên ku qebûl dikin jî. Bi ser de jî, ew wan ji civînê davêje derve.11Hezkiriyo, tu çavê xwe nede tiştê xerab, lê bide tiştê qenc. Yê ku qenciyê dike ji Xwedê ye; yê ku xerabiyê dike Xwedê nedîtiye.12Hemû li ser qenciya Dîmîtriyos şahidiyê dikin, heta rastî bi xwe jî şahidiyê dike. Em jî ji bo wî şahidiyê dikin û tu dizanî ku şahidiya me rast e.Silavên Aştiyê 13Gelek tiştên ku ez ji te re binivîsim hene, lê ez naxwazim ku bi kaxez û bi hibrê binivîsim. \v 14 Lê ez hêvî dikim ku di nêzîk de ezê te bibînim, hingê emê bi hev re rû bi rû bipeyivin.15Aştî li ser te be. Dost silavan li te dikin. Nav bi nav silavan li dostan bike.  
Yûhenna II. Beşê 1 Cihûda Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Cihûda » Beşê 1 Silav 1Ji Cihûda*, xulamê Îsa Mesîh û birayê Aqûb*, ji gazîkiriyên ku ji aliyê Bav Xwedê ve tên hezkirin û bi Îsa Mesîh tên parastin re:2Aştî, rehm û hezkirin ji we re zêde bibe.Guneh û Dîwan 3Hezkirîno, çaxê min bi xîretkêşî xwest li ser xilasiya me ya hevpar ji we re binivîsim, min xwe mecbûr dît ku ez binivîsim û ji we hêvî bikim ku hûn, ji bo baweriya* ku yekcar li pîrozan* hatiye spartin, tekoşînê* bikin.4Çimkî hin mirovên nepak ên ku kerema Xwedayê me bi bêedebiyê diguherin û Mîrzayê me yê tenê Xudanê me Îsa Mesîh înkar dikin, bi dizî ketin nav we. Ew ji berê ve ji bo vê dîwanê* hatine destnîşankirin5Îcar her çiqas hûn her tiştî dizanin jî, ez dixwazim bînim bîra we ku Xudan gelê xwe ji diyarê Misrê xilas kiribe jî, yên ku bawer nekirin, piştre helak kirin.[a] 6Û wî ew milyaketên ku serwertiya xwe neparastin, lê belê dev ji rûniştgehên xwe berdan, bi zincîrên herheyî ji bo dîwana Roja Mezin di bin tariyê de hilanîn.7Bi eynî awayî Sodom, Gomora û bajarên der û dora wan jî wek wan fuhûşî kirin û ketin pey bedenên din. Ew bajar bi kişandina cezayê agirê herheyî bûn mînak.[b] 8Lê evên ha jî bi eynî awayî dikevin pey xeyalan û bedenê murdar* dikin, hukumdariya Xudan red dikin û çêrî yên xweyî rûmet dikin.9Lê belê gava ku serekmilyaket Mîxayîl li hember Îblîs derket û ji bo cesedê Mûsa* munaqeşe kir, ranebû ku bi çêrkirinê wî sûcdar bike. Lê tenê got: «Bila Xudan dengê xwe li te hilde!»10Lê evên ha, çêrî tiştên ku nizanin dikin û wek heywanên bêfêm, bi tiştên ku ji ber xwe fêm dikin, helak dibin.11Wey li wan! Ew li ser riya Qayîn* çûn û ji bo qezencê xwe avêtin nav xapandina Balam* û di serhildana Qorax* de helak bûn.[c] 12Evên ha di ziyafetên we yên hezkirinê de bê tirs dixwin û vedixwin, ew leke ne. Ew mîna wan şivanan in ku bi tenê xwe xweyî dikin. Ewrên bêbaran in ên ku li ber bayê diçin; darên payîzê yên bêfêkî ne, ew du caran mirine û ji ra* ve hatine hilkirin.13Ew wek şeqilên deryayê yên hêç ên ku kef didin, şerma xwe direşînin. Ew wek stêrên serserî ne ku ji bo wan tariya reş her û her hatiye hilanîn.14Henoxê* ku piştî Adem* ji nifşê* heftan e li ser wan weha pêxemberîtî* kir: «Va ye, Xudan bi deh hezarên xwe yên pîroz ve hat,[d] 15da ku dîwana hemûyan bike û ji bo hemû kirinên nepak ku wan bi nepakiyê kirine û ji bo hemû tiştên hişk ên ku gunehkarên nepak li hember Xudan gotine, bala her yekî bikişîne ser sûcê wî.»16Evên ha pitepit dikin, gazinan dikin, li gor xwestekên xwe rêve diçin, devê wan peyvên* mezin dibêjin, ji bo qezencê siyaneta* xelkê digirin.Hişyarî û Şîret 17Lê hûn, ey hezkirîno, gotinên ku ji pêşî ve ji aliyê Şandiyên* Xudanê me Îsa Mesîh ve hatine gotin, bînin bîra xwe,18ku ji we re digotin: «Di dema dawî de tinazkarên ku li gor xwestekên xwe yên nepak rêve diçin, wê derkevin.»[e] 19Ev ew in, ên ku dubendiyê dikin, nefsanî ne û ji Ruh bêpar in.20Lê hûn, ey hezkirîno, xwe li ser baweriya xwe ya herî pîroz ava bikin, bi Ruhê* Pîroz dua bikin,21xwe di hezkirina Xwedê de bigirin û ji bo jiyana herheyî li hêviya rehma Xudanê me Îsa Mesîh bimînin.22Li yên ku dudilî ne, rehmê bikin.23Yên ku di nav êgir de ne, bikişînin û xilas bikin, li hinekên din bi tirs werin rehmê, lê heta bila cênika we ji kirasên ku ji bedena gunehkar lewitîne jî biçe.Pesin ji Xwedê re 24Xilaskarê me Xwedayê tenê, dikare we ji ketinê biparêze û bi şahiyeke mezin, bêleke we derxe ber rûmeta xwe;25bila ji beriya deman ve, niha û her û her, bi destê Xudanê me Îsa Mesîh rûmet, mezinahî, karîn û desthilatî jê re be. Amîn*.  
a.  1:5 Derketin 12:51; Hejmartin 14:29-30
b.  1:7 Destpêkirin 19
c.  1:11 Qayîn: Destpêkirin 4:3-8; Balam: Hejmartin 22; Qorax: Hejmartin 16
d.  1:14 Destpêkirin 5:18-24
e.  1:18 Petrûs II, 3:3

Yûhenna III. Beşê 1 Peyxama Yûhenna Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 1 Destpêk 1Ev peyxama* Îsa Mesîh* e ya ku Xwedê da wî, da ku wan tiştên ku divê di nêzîk de çêbin nîşanî xulamên wî bide. Û wî ev bi destê milyaketê xwe şand û ew bi xulamê xwe Yûhenna da zanîn.2Yûhenna jî li ser wan hemû tiştên ku wî dîtibûn şahidî kir, yanî li ser peyva* Xwedê û li ser şahidiya Îsa Mesîh.3Xwezî bi wî yê ku van peyvên pêxemberîtiyê* dixwîne û xwezî bi wan ên ku guhdariya wan dikin û tiştên ku di wê de hatine nivîsîn digirin. Çimkî wext nêzîk e.Silav 4Ji Yûhenna, ji heft civînên* bawermendan re yên ku li herêma Asyayê* ne:Ji Yê ku Heye, Yê ku Hebû û Yê ku Wê Bê û ji heft ruhên ku li ber textê wî ne[a] 5-6 û ji Îsa Mesîhê ku şahidê dilsoz, nixuriyê miriyan û serokê padîşahên erdê ye, kerem û aştî* li ser we be.Rûmet û karîn her û her ji wî re be, ku ji me hez dike û bi xwîna xwe em ji gunehên me azad kirine û em ji Bavê xwe Xwedê re kirine padîşahî û kahîn*. Amîn*.[b] 7Va ye, ew bi ewran re tê.Her çav wê wî bibîne, heta ew ên ku bedena wî qul kirine jî.Û hemû gelên dinyayê wê li ser wî li xwe bixin.Erê. Amîn.[c] 8Xudan* Xwedê, Yê ku Heye, Yê ku Hebû û Yê ku Wê Bê, Karîndarê* her tiştî, dibêje: «Alfa* û Omêga Ez im.»[d] Dîtiniya Yûhenna ya li ser Îsa Mesîh 9Ez birayê we Yûhenna* me yê ku bi Îsa re di tengahiyê de, di padîşahiyê û di bîhnfirehiyê de hevparê we ye. Ez di ber peyva Xwedê û di ber şahidiya Îsa de li wê giravê bûm ku jê re Patmos tê gotin.10Di roja Xudan de Ruh hat ser min û min li pişt xwe dengekî bilind bihîst ku wek dengê boriyê bû11û digot: «Tiştê ku tu dibînî, di kitêbê de binivîse û ji heft civînên* bawermendan re bişîne, yên ku li Efes, Izmîr, Pergama, Tiyatîra, Sardeys, Filadelfiya û li Lawdikyayê ne.»[e] 12Ez zivirîm, da ku ez wî dengê ku bi min re dipeyive bibînim. Îcar gava ez zivirîm, min heft şamdankên zêrîn dîtin.13Di navenda çiradankan de min yek dît ku mîna Kurê* Mirov bû, cilek heta bi lingan dirêj wergirtibû û kembereke zêrîn li singê wî girêdayî bû.14Porê serê wî spî bû, wek livaya spî, mîna berfê bû. Û çavên wî wek pêta êgir bûn.[f] 15Lingên wî wek wî tûncê xas ê ku di firnê de hatiye sorkirin dibiriqî û dengê wî wek dengê xuşîna aveke boş bû.[g] 16Û di destê wî yê rastê de heft stêr hebûn û ji devê wî şûrekî dudevî yê tûj derdiket. Rûyê wî wek wê roja ku bi hemû hêza xwe şewq dide bû.17Gava min ew dît, ez wek yekî mirî ketim ber lingên wî. Wî jî destê xwe yê rastê danî ser min û got: «Netirse, ez Yê pêşî û Yê Paşî me.[h] 18Û Yê Zindî ez im. Ez mirî bûm, lê va ye, ez her û her dijîm. Û miftên mirinê û yên diyarê* miriyan bi min re ne.19Îcar tiştên ku tu niha dibînî, tiştên ku bûne û yên ku ji niha û pê ve wê bibin, binivîse.20Sira van stêrên ku te di destê min yê rastê de dîtine û ya heft şamdankên zêrîn ev e: Heft stêr milyaketên heft civînên* bawermendan in û heft şamdank heft civîn in.
a.  1:4 Derketin 3:14
b.  1:5-6 Derketin 19:6
c.  1:7 Binêre: Daniyêl 7:13; Metta 24:30; Selanîkî I, 4:17; Zekerya 12:10-14; Yûhenna 19:34
d.  1:8 Alfa û Omêga: Destpêk û Dawî. Alfa û Omêga herfên pêşî û paşî yên alfabeya Yewnanî ne.
e.  1:11 Dema ku ev hatibû nivîsîn, navê bajarê Îzmîrê «Smîrna» bû.
f.  1:13-14 Daniyêl 7:9, 13; 10:6
g.  1:15 Hezekiyêl 1:24
h.  1:17 Îşaya 44:6

Cihûda Beşê 1 Peyxama Yûhenna Beşê 2 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 2 Ji Civîna Bawermendên Efesê re 1«Ji milyaketê civîna bawermendên Efesê re binivîse: ‹Yê ku heft stêran di destê xwe yê rastê de digire û di navenda heft şamdankên zêrîn de rêve diçe, van tiştan dibêje:2Ez bi kirinên te, bi xebata te û bi bîhnfirehiya te dizanim. Û ez dizanim ku tu nikarî xeraban ragirî*. Û yên ku ji xwe re dibêjin Şandî*, lê ne Şandî ne, te ew ceribandin û derewîn derxistin.3Tu bîhnfireh î û te di ber navê min de li ber xwe da û tu newestiyayî.4Lê belê gazineke min ji te heye: Te dev ji hezkirina xwe ya pêşî berdaye.5Îcar bîne bîra xwe ku tu ji ku derê ketiyî; tobe bike û karên pêşî bike. An ku tu tobe nekî, ezê bêm te û ezê şamdanka te ji cihê wê rakim.6Lê belê tiştekî te yê qenc heye: Tu ji kirinên Nîkolasiyan nefret dikî; ez jî ji wan karan nefret dikim.[a] 7Ewê ku guhên wî hene, bila bibihîze ku Ruh* ji civînan re çi dibêje. Ewê ku bi ser dikeve, ezê xwarina ji dara jiyanê ya ku di bihişta* Xwedê de ye bidim wî.›»[b] Ji Civîna Bawermendên Smîrnayê re 8«Ji milyaketê civîna bawermendên Smîrnayê re binivîse: ‹Yê ku Pêşî û Paşî ye, yê ku mir û careke din rabû, van tiştan dibêje:9Ez bi tengahî û belengaziya te dizanim, lê belê tu dewlemend î! Ez bi buxtana wan ên ku ji xwe re dibêjin Cihû dizanim; ew ne Cihû ne, lê ew kinîşta* Îblîs in.10Ji wan tengahiyên ku tu li ber kişandinê yî netirse. Va ye, Îblîs wê hinan ji we bavêje zîndanê, da ku hûn bên ceribandin û hûnê deh rojan cefayê bikişînin. Heta mirinê dilsoz bimîne, ezê taca jiyanê bidim te.11Ewê ku guhên wî hene, bila bibihîze ku Ruh ji civînan re çi dibêje. Ewê ku bi ser dikeve, ji mirina diduyan qet ziyanê nabîne.›»Ji Civîna Bawermendên Pergamayê re 12«Ji milyaketê civîna bawermendên Pergamayê re binivîse: ‹Yê ku şûrê wî yê dudeviyê tûj heye, van tiştan dibêje: \v 13 Ez dizanim ku tu li ku derê rûdinî. Li dera ku textê* Îblîs lê ye, tu li wê derê rûdinî. Û tu navê min hişk digirî û li wê dera ku Îblîs lê rûdine, di wan rojên ku di nav we de, şahidê min ê dilsoz Antîpas hat kuştin jî, te baweriya xwe ya ku bi min e înkar nekir.14Lê belê piçek gazina min ji te heye: Li wê derê hin mirovên te hene ku hînkirina Balam* digirin. Wî hînî Balaq* kir ku zaryên* Îsraêl ji rê derxe, da ku goriyên* ji pûtan re hatine şerjêkirin bixwin û fuhûşiyê bikin.[c] 15Bi vî awayî, wek wan, hin mirovên te jî hene ku hînkirina Nîkolasiyan digirin.16Îcar tobe bike, an na ezê zûka bêm te û ezê li hember wan bi şûrê devê xwe şer bikim.17Ewê ku guhên wî hene, bila bibihîze ku Ruh ji civînan re çi dibêje. Ewê ku bi ser dikeve, ezê ji Mannayê* veşartî bidim wî. Ezê kevirekî spî yê ku navekî nû li ser nivîsiye bidim wî; ji yê standî pê ve, kes nizane.›»[d] [e] Ji Civîna Bawermendên Tiyatîrayê re 18«Ji milyaketê civîna bawermendên Tiyatîrayê re binivîse: ‹Kurê* Xwedê yê ku çavên wî wek pêta êgir in û lingên wî mîna wî tûncê xas ê ku dibiriqe, van tiştan dibêje:19Ez bi kirinên te, bi hezkirina te, bi baweriya te, bi xizmet û bîhnfirehiya te dizanim û ez dizanim ku karên te yên paşî ji yên pêşî hê bêtir in.20Lê belê gazineke min ji te heye: Tu dihêlî ew jin, Yezabel a ku ji xwe re dibêje pêxember*, bi hînkirina xwe xulamên min ji rê derxe ku fuhûşiyê bikin û goriyên ku ji pûtan re tên şerjêkirin bixwin.[f] 21Min wext da wê, da ku tobe bike; lê ew naxwaze ji fuhûşiya xwe tobe bike.22Va ye, ezê wê bavêjim nav nivîneke nexweşiya giran û yên ku bi wê re zînayê dikin, eger ji kirinên wê tobe nekin, ezê wan jî bixim tengahiyeke mezin.23Û ezê li zarokên wê bixim û bikujim û hemû civîn wê bizanin ku yê li dil û daxwazan dikole ez im û ezê li gor kirinên her yekî ji we bidim we.[g] 24Lê ez ji we yên din re dibêjim, hûn ên ku li Tiyatîrayê ne û li gor vê hînkirinê nakin û wan tiştên ku ji wan re ‹sirên Îblîs ên kûr› dibêjin, nizanin: Ez barekî din danaynim ser pişta we:25Bi tenê heta ku ez bêm, tiştê ku bi we re ye hişk bigirin.26-27 Û ewê ku bi ser dikeve û heta dawiyê karên min li ba xwe digire, çawa ku min ji Bavê* xwe standiye,Ez jî, ezê li ser miletan hukumdariyê bidim wî.Wek ku firaxên cerîn dişikênin,Wê bi gopalê hesin serweriyê li wan bike.[h] 28Û ezê stêra sibê bidim wî.29Ewê ku guhên wî hene, bila bibihîze ku Ruh ji civînan re çi dibêje.›»
a.  2:6 Nîkolasî: Li gor hîndariya vê tarîqatê jiyana bêexlaqî tu tesîrê li jiyana ruhanî nake. Loma her çi dixwestin, dikirin.
b.  2:7 Destpêkirin 2:9
c.  2:14 Hejmartin 31:16; 25:1-3
d.  2:17 Derketin 16:14-14
e.  2:17 Kevirê spî: Bi mana «xelata serketinê» tê bikaranîn.
f.  2:20 Yezabel: Bi mana sembolîk tê bikaranîn. Di Peymana Kevin de Yezabel şahbanûyek bû ku gelekî li hember Xwedê derdiket (Padîşah I, 16:31; 18:4). Zarok (ayeta 23an), şagirtên wê jina li Tiyatîrayê ne.
g.  2:23 Gotinên Silêman 24:12
h.  2:26-27 Binêre: Zebûr 2:8-9

Peyxama Yûhenna Beşê 1 Peyxama Yûhenna Beşê 3 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 3 Ji Civîna Bawermendên Sardeysê re 1«Ji milyaketê civîna bawermendên Sardeysê re binivîse: ‹Yê ku heft ruhên Xwedê û heft stêr pê re ne, van tiştan dibêje: Ez kirinên te dizanim, wek ku tu dijî navekî te heye, lê tu miriyî.2Hişyar bibe û tiştên ku bi şûn de mane û li ber mirinê ne, bi hêz bike; çimkî min kirinên te li ber Xwedayê xwe temambûyî nedîtin.3Îcar bîne bîra xwe ku te çi standiye û bihîstiye; wan tiştan bigire û tobe bike. Lê eger tu hişyar nebî, ezê wek dizan bêm û tu nizanî ku ezê di kîjan saetê de bavêjim ser te.[a] 4Lê di Sardeysê de çend kesên te hene ku wan cilên xwe nelewitandine. Ewê bi min re bi cilên spî bigerin, ji ber ku ew hêja ne.5Ewê ku bi ser dikeve bi vî awayî wê bi cilên spî bê wergirtin. Û ez navê wî ji Kitêba Jiyanê tu caran xîş nakim, lê ezê navê wî li ber Bavê* xwe û li ber milyaketên wî eşkere bikim.[b] 6Ewê ku guhên wî hene, bila bibihîze ku Ruh ji civînan re çi dibêje.›»Ji Civîna Bawermendên Filadelfiyayê re 7«Ji milyaketê civîna bawermendên Filadelfiyayê re binivîse:‹Yê Pîroz, yê Rastîn,Yê ku mifta Dawid* pê re ye,Yê ku vedike û tu kes nikare bigire,Û yê ku digire û tu kes nikare veke,Van tiştan dibêje:[c] 8Ez bi kirinên te dizanim. Va ye, min deriyekî vekirî daniye ber te ku tu kes nikare bigire. Ez dizanim ku hêza te hindik e û dîsa jî te peyva* min girt û te navê min înkar nekir.9Va ye, hinek ji kinîşta* Îblîs hene. Ew ne Cihû ne, lê bi derew ji xwe re dibêjin Cihû. Ezê wusa bi wan bikim, ku ewê bên û li ber lingên te herin ser çokan û wê bizanin ku ez ji te hez dikim.10Madem ku te emrê min ê li ser bîhfrehiyê girt, ez jî, ezê te di saeta ceribandinê de bigirim; ew saet ji bo ceribandina yên ku li ser erdê rûdinin e û ewê bê ser seranserê dinyayê.11Ezê zûka bêm, tiştê ku bi te re ye hişk bigire, da ku tu kes taca te nestîne.12Ewê ku bi ser dikeve ezê wî di Perestgeha* Xwedayê xwe de bikim stûn û ew êdî tu caran dernakeve derve. Ezê navê Xwedayê xwe, navê bajarê Xwedayê xwe, navê Orşelîma* nû ya ku ji Xwedayê min, ji ezmên tê xwarê û navê xwe yê nû li ser wî binivîsim.[d] 13Ewê ku guhên wî hene, bila bibihîze ku Ruh ji civînan re çi dibêje.›»Ji Civîna Bawermendên Lawdikyayê re 14«Ji milyaketê civîna bawermendên Lawdikyayê re binivîse: ‹Yê Amîn*, şahidê rastîn û dilsoz, serkaniya afirandinên Xwedê, van tiştan dibêje:[e] 15Ez bi kirinên te dizanim, tu ne sar î û ne jî germ î. Xwezî tu an sar an germ bûyayî.16Lê ji ber ku tu ne sar û ne jî germ î, tu sarûgermo yî, ezê te ji devê xwe vereşim.17Tu dibêjî: «Ez dewlemend im, ez gelek dewlemend bûme û qet hewcedariya min tune». Lê tu nizanî ku tu reben, jar, belengaz, kor û tazî yî.18Şîreta min li te ev e: Zêrê ku bi êgir hatiye safîkirin ji min bikirre, da ku tu dewlemend bibî; cilên spî ji min bikire, da ku tu li xwe bikî û şerma tazîbûna te bê nixumandin. Û dermanê çavan ji min bikire û li çavên xwe bide, da ku tu bibînî.19Ez dengê xwe li hemûyên ku ez ji wan hez dikim hildidim û wan edeb dikim. Loma bi xîret be û tobe bike![f] 20Va ye, ez li ber derî radiwestim û lê dixim. Eger yek dengê min bibihîze û derî veke, ezê herim ba wî û ez bi wî re û ew bi min re, emê şîvê bixwin.21Yê ku bi ser dikeve, ezê heq bidim wî ku bi min re li ser textê min rûne, çawa ku ez bi ser ketim û bi Bavê* xwe re li ser textê wî rûniştim.22Ewê ku guhên wî hene, bila bibihîze ku Ruh ji civînan re çi dibêje.›»
a.  3:3 Metta 24:34-44
b.  3:5 Derketin 32:33
c.  3:7 Binêre: Îşaya 22:22
d.  3:12 Îşaya 62:2
e.  3:14 Kolosî 2:1; 4:13-16
f.  3:19 Gotinên Silêman 3:11-12

Peyxama Yûhenna Beşê 2 Peyxama Yûhenna Beşê 4 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 4 Textê li Ezmên 1Piştî van tiştan min dît ku va ye, li ezmên deriyekî vekirî heye. Ew dengê ku min pêşî bihîstibû û wek dengê boriyê bû, ji min re got: «Hilkişe vir û ezê wan tiştên ku divê ji niha û pê ve çêbin, nîşanî te bidim.»2Di cih de Ruh hat ser min, min dît, textek li ezmên hebû û li ser text yek rûniştî bû.[a] 3Û dîtina yê rûniştî mîna kevirê yêşîm û eqîqê sor yê şewqdar bû. Li hawirdora text keskesoreke mîna zimrûd hebû.4Li hawirdora text bîst û çar textên din hebûn û li ser wan textan bîst û çar rihspî rûdiniştin. Li ser serê wan tacên zêrîn hebûn û cilên spî wergirtibûn.5Û ji text birûsk, deng û xurexurên ewran derdiketin. Û li ber text heft xetîrên êgir yên pêketî hebûn, ew heft ruhên Xwedê ne.[b] 6Li ber text tiştek wek deryayeke camîn û mîna belûr hebû.Û li navendê, li hawirdora text, çar afirîdên* jîndar hebûn ku ji pêş û ji paş ve bi çavan tije bûn.7Afirîdê pêşî mîna şêr bû, yê diduyan mîna conega bû û rûyê afirîdê sisiyan wek rûyê mirovan bû û afirîdê çaran mîna eyloyê firek bû.8Û ji çar afirîdan her yek ji wan şeş baskên wî hebûn, hawirdora wî û hundirê wî bi çavan tije bû. Bi şev û bi roj bê rawestin dibêjin:«Pîroz, pîroz, pîroz,Xudan, Xwedayê karîndarê* her tiştî,Yê ku Hebû, Yê ku Heye û Yê ku Wê Bê.»[c] 9Û her cara ku çar afirîdên jîndar rûmet, hurmet û şikiriyê didin yê ku li ser text rûniştiye û her û her dijî,10bîst û çar rihspî li ber yê ku li ser text rûniştiye deverû diçin ser çokan, diperizin* wî yê ku her û her dijî û tacên xwe datînin ber text û dibêjin:11«Ya Xudan, Xwedayê me,Tu hêja yî ku rûmet, hurmet û hêzê bistînî.Çimkî te her tişt afirandinÛ bi daxwaza te ew afirîn û hene.»
a.  4:2-8 Hezekiyêl 1:5-28
b.  4:5 Derketin 19:16
c.  4:8 Binêre: Îşaya 6:3; Amos 4:13; Îşaya 41:4

Peyxama Yûhenna Beşê 3 Peyxama Yûhenna Beşê 5 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 5 Kitêba Morkirî û Berx 1Hingê min di destê rastê yê wî yê ku li ser text rûdinişt de nivîsara lihevpêçayî dît. Ew ji herdu aliyan ve hatibû nivîsîn û bi heft moran hatibû morkirin.[a] 2Û min milyaketekî hêzdar dît ku bi dengekî bilind digot: «Kî hêja ye ku kitêbê* veke û morên wê rake?»3Lê ne li ezmên, ne li ser erdê û ne jî di bin erdê de tu kesî nikaribû kitêb vekira û lê binêriya.4Ez gelek digiriyam, çimkî kesek hêjayî peyda nebû ku kitêbê veke û lê binêre.5Hingê yekî ji rihspiyan ji min re got: «Negirî! Va ye, Şêrê ku ji eşîra Cihûda* ye, Rayê* Dawid* bi ser ket, ku kitêbê û heft morên wê veke.»[b] 6Hingê li ber text û di navenda çar afirîdên* jîndar û rihspiyan de min Berxek dît, wek ku şerjêkirî be. Heft strûhên* wî û heft çavên wî hebûn. Evên ha heft ruhên Xwedê ne yên ku li seranserê dinyayê hatine şandin.[c] 7Ew hat û kitêb ji destê rastê yê wî yê ku li ser text rûdinişt stand.8Çaxê wî ew stand, çar afirîdên jîndar û bîst û çar rihspî li ber Berx deverû çûn ser çokan. Di destê her yekî ji wan de çeng* û piyanên zêrîn ên tije bixûr* hebûn. Bixûr duayên mirovên pîroz in.[d] 9Û lavijeke nû distrandin û digotin:«Tu hêja yî ku kitêbê bistînîÛ morên wê vekî.Çimkî tu hatî şerjêkirinÛ te bi xwîna xwe ji her bavikî, ji her zimanî,Ji her gel û ji her miletî mirov ji Xwedê re kirrîn;10Û te ew ji Xwedayê me re kirin padîşahî û kahîn*Û ewê li ser dinyayê padîşahiyê bikin.»[e] 11Hingê min nêrî, li hawirdora text û afirîdên jîndar û rihspiyan, min dengê gelek milyaketan bihîst û hejmara wan bi hezaran hezar û bi deh hezaran deh hezar bû.12Bi dengekî bilind digotin:«Berxê şerjêkirî hêja ye ku hêz,Dewlemendî, şehrezayî, karîn, hurmet,Rûmet û pesin bistîne.»[f] 13Hingê min bihîst ku her afirînên li ezmên, li ser erdê, di bin erdê de û di deryayê de û hemû tiştên di wan de, digotin:«Bila her û her pesin, hurmet, rûmet û qudretJi yê ku li ser text rûniştiye re û ji Berx re be!»[g] 14Û çar afirîdên* jîndar digotin: «Amîn» û rihspî deverû çûn ser çokan û perizîn*.
a.  5:1 Hezekiyêl 2:9-10
b.  5:5 Binêre: Destpêkirin 49:9; Îşaya 11:1
c.  5:6 Îşaya 53:7
d.  5:8 Zebûr 141:2
e.  5:10 Binêre: Derketin 19:6; Îşaya 61:6
f.  5:12 Binêre: Dîrok I, 29:11; Îşaya 53:7
g.  5:13 Binêre: Zebûr 47:8; Îşaya 6:1

Peyxama Yûhenna Beşê 4 Peyxama Yûhenna Beşê 6 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 6 Şeş Morên Pêşî Tên Vekirin 1Hingê min dît ku Berx yek ji heft moran vekir û min bihîst ku yek ji çar afirîdên jîndar, bi dengekî wek xurexura ewran got: «Were!»2Û min dît, va ye, hespekî boz xuya bû û di destê siwarê wî de kevanek hebû. Tacek ji wî re hat dayîn û ew bi serketin derket, da ku bi ser keve.3Gava ku Berx mora diduyan vekir, min bihîst ku afirîdê jîndar yê diduyan got: «Were!»4Hingê hespekî din ê sor derket û ji siwarê wî re destûr hat dayîn, ku aştiyê* ji dinyayê rake û mirovan bi hevdû bide şerjêkirin. Û şûrekî mezin ji wî re hat dayîn.5Gava ku Berx mora sisiyan vekir, min bihîst ku afirîdê jîndar yê sisiyan got: «Were!» Û min dît, va ye, hespekî reş û di destê siwarê wî de şihînek* heye.6Hingê min di navenda çar afirîdên jîndar de dengek bihîst, wek ku digot: «Çapikek tenê genim bi zîvekî* û sê çapik tenê ceh bi zîvekî. Lê ziyanê nede dohnê zeytê û şerabê.»7Gava ku Berx mora çaran vekir, min dengê afirîdê jîndar yê çaran bihîst ku digot: «Were!»8Hingê min dît, va ye, hespekî kimêt ku navê siwarê wî Mirin bû. Diyarê* miriyan li pey wî dihat. Li ser çaryeka dinyayê desthilatî ji wî re hat dayîn, da ku bi şûr, bi xelayê, bi mirinê û bi heywanên dehbe yên dinyayê wan bikuje.9Gava ku Berx mora pêncan vekir, min di bin gorîgehê* de canê wan mirovan dît, yên ku di ber peyva* Xwedê û di ber şahidiya ku kirine de, hatibûn kuştin.10Wan bi dengekî bilind gazî kir û gotin: «Ey Xudanê hukumdar! Tu pîroz û rastîn î. Ma heta kengê tu dîwanê* nakî û tu heyfa xwîna me ji wan ên ku li dinyayê rûdinin nastînî?»11Hingê ji her yekî ji wan re xiftanê spî hat dayîn û ji wan re hat gotin ku demeke kurt rihet bimînin, heta ku hejmara xizmet-hevalên wan û birayên wan ên ku wê wek wan bên kuştin, temam bibe.12Gava ku Berx mora şeşan vekir, min dît ku erdhejîneke mezin çêbû. Roj wek xirariyê* ji mû, reş bû û tevahiya heyvê bû wek xwînê.[a] 13Stêrên ezmên ketin ser erdê, wek ku dara hêjîrê ji ber bayekî mezin bihejike, hêjîrên xwe yên bihûrî biweşîne.[b] 14Û ezman wek pêçekekê li hev hat pêçan û hemû çiya û girav ji cihên xwe hatin rakirin.15Hingê padîşahên dinyayê, mezinên wê, serekleşkerên wê, dewlemendên wê û hêzdarên wê û hemû mirovên xulam û azad xwe di şkeft û latên çiyan de veşartin.[c] 16Wan ji çiyan û latan re digot: «Bi ser me de bikevin û me ji ber rûyê yê ku li ser text rûniştiye û ji ber xezeba Berx veşêrin.[d] 17Çimkî roja mezin a xezeba wan hat û kî dikare li ber bisekine?»[e] 
a.  6:12 Îşaya 13:10; Yoêl 2:10, 31; 3:5 Metta 24:29
b.  6:13-14 Îşaya 34:4
c.  6:15 Îşaya 2:19-21
d.  6:16 Hoşêya 10:8
e.  6:17 Yoêl 2:11; Melaxî 3:2

Peyxama Yûhenna Beşê 5 Peyxama Yûhenna Beşê 7 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 7 Ji Kurên Îsraêl 144 Hezar Mirov Tên Morkirin 1Piştî vê yekê min çar milyaket dîtin ku li ser çar kujên erdê disekinîn û bayên çar kujên erdê digirtin, da ku ba li erdê, li deryayê û li tu daran nexe.[a] 2Min milyaketekî din jî dît ku ji Rojhilatê derdiket û mora Xwedayê jîndar pê re bû. Bi dengekî bilind gazî wan çar milyaketan kir, yên ku desthilatî ji wan re hatibû dayîn, ku zirarê bidin erd û deryayê; wî ji wan re got:3«Heta ku em morê li ser eniya xulamên Xwedayê xwe nexin, ziyanê nedin erdê, deryayê û daran.»[b] 4Hingê min hejmara yên ku hatibûn morkirin bihîst: Ji hemû eşîrên kurên Îsraêl sed û çil û çar hezar hatibûn morkirin.5Ji Eşîra Cihûda diwanzdeh hezar hatibûn morkirin.Ji Eşîra Rûbên diwanzdeh hezar,Ji Eşîra Gad diwanzdeh hezar,6Ji Eşîra Aşêr diwanzdeh hezar,Ji Eşîra Neftelî diwanzdeh hezar,Ji Eşîra Minaşe diwanzdeh hezar,7Ji Eşîra Şimûn diwanzdeh hezar,Ji Eşîra Lêwî diwanzdeh hezar,Ji Eşîra Îsexar diwanzdeh hezar,8Ji Eşîra Zebûlon diwanzdeh hezar,Ji Eşîra Ûsiv diwanzdeh hezar,Ji Eşîra Binyamîn diwanzdeh hezar hatibûn morkirin.Elaleta ji Hemû Miletan 9Piştî vê yekê min dît ku va ye, elaleteke* mezin ya ku ji her miletî, ji her bavikî, ji her gelî û ji her zimanî ku tu kesî nedikarî bihejmarta; xiftanên spî li xwe kiribûn û guliyên xurmeyan di destên wan de bûn û li ber text û li ber Berx radiwestan.10Wan bi dengekî bilind gazî dikir û digotin:«Xilasî babetê Xwedayê me ye yê kuLi ser text rûniştiye û babetê Berx e.»11Hemû milyaket li hawirdora text û rihspiyan û afirîdên jîndar disekinîn. Û li ber text xwe deverû davêtin erdê, diperizîn* Xwedê û digotin:12«Amîn. Pesin, rûmet, şehrezayî,Şikir, hurmet, hêz û karînBila her û her ji Xwedayê me re be.Amîn.»13Yek ji rihspiyan peyivî û ji min re got: «Evên ku bi xiftanên spî hatine wergirtin kî ne û ji ku derê hatine?»14Min ji wî re got: «Ezbenî, tu dizanî.» Hingê wî ji min re got: «Evên ha ew in ku ji wê tengahiya mezin hatine, xiftanên xwe şuştine û bi xwîna Berx spî kirine.[c] 15Ji bo vê yekê li ber textê Xwedê neÛ di Perestgeha* wî de şev û roj diperizin wî.Yê ku li ser text rûniştiye, wê konê* xwe li ser wan vegire.16Êdî ew birçî nabin û êdî tî nabinÛ ne tav û ne jî germî li wan dixe.[d] 17Çimkî ew Berxê ku di navenda text de yeWê şivantiyê li wan bikeÛ wê wan bibe ser kaniyên ava jiyanê.Xwedê wê hemû hêstiran ji çavên wan paqij bike.»[e] 
a.  7:1 Daniyêl 7:2
b.  7:3 Hezekiyêl 9:4-6
c.  7:14 Daniyêl 12:1; Metta 24:21
d.  7:16 Binêre: Îşaya 49:10
e.  7:17 Binêre: Zebûr 23:1-2; Îşaya 25:8; 49:10

Peyxama Yûhenna Beşê 6 Peyxama Yûhenna Beşê 8 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 8 Mora Heftan û Bixûrdanka Zêrîn 1Û çaxê Berx mora heftan vekir, li dor nîv saetê li ezmên bêpêjiniyeke mezin çêbû.2Hingê min heft milyaketên ku li ber Xwedê rawestabûn dîtin. Heft borî ji wan re hatin dayîn.3Û milyaketekî din hat ku di destê wî de bixûrdanka zêrîn hebû û ew li ber Gorîgeha zêrîn rawesta. Gelek bixûr* jê re hat dayîn, da ku li ser Gorîgeha zêrîn ya li ber text, bi duayên hemû pîrozan pêşkêş bike.[a] 4Û dûmana bixûrê bi duayên pîrozan re ji destê milyaket bilind bû ber Xwedê.5Piştre milyaket rahişt bixûrdankê û ew ji agirê Gorîgehê dagirt û avêt ser erdê. Xurexura ewran, deng, birûsk û erdhejîn çêbûn.Çar Boriyên Pêşî 6Hingê heft milyaketên ku heft borî bi wan re bûn xwe amade kirin, ku li boriyan bixin.7Û yê pêşî li boriyê xist, teyrok û agirê tevli xwînê bûyî çêbû û hat avêtin ser erdê. Û sêyeka erdê şewitî, sêyeka daran şewitî û hemû giyayê şîn şewitî.[b] 8Milyaketê diduyan li boriyê xist, tiştekî wek çiyayekî mezin ku bi êgir dişewitî hat avêtin nav deryayê û sêyeka deryayê bû xwîn.9Hingê sêyeka wan afirînên ku di deryayê de dijiyan mirin û sêyeka gemiyan telef bû.10Milyaketê sisiyan li boriyê xist û stêreke mezin ya ku wek xetîre dişewitî ji ezmên ket ser sêyeka çeman û ser çavkaniyên avê.11Navê stêrê Zerender e. Sêyeka avê wek zerender tehl bû û gelek mirov ji avê mirin, çimkî av tehl bûbû.[c] 12Û milyaketê çaran li boriyê xist, sêyeka rojê, sêyeka heyvê û sêyeka stêran derb standin, wusa ku sêyeka wan tarî dibû, sêyeka rojê û sêyeka şevê jî bê ronahî dima.[d] 13Hingê min nêrî û min dengê eylo bihîst ku di nîvê ezmên de difirî û bi dengekî bilind digot: «Ji ber dengê boriyên wan sê milyaketên mayî yên ku wê li boriyê bixin: Wey, wey, wey li wan ên ku li ser rûyê erdê rûdinin.»
a.  8:3 Derketin 30:1-3
b.  8:7 Derketin 9:23-25; Hezekiyêl 38:22
c.  8:11 Zerender: Giyayek gelek tehl e.
d.  8:12 Îşaya 13:10; Hezekiyêl 32:7; Yoêl 2:10, 31; 3:15

Peyxama Yûhenna Beşê 7 Peyxama Yûhenna Beşê 9 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 9 Boriya Pêncan 1Milyaketê pêncan li boriyê xist û min stêrek dît ku ji ezmên ketibû ser rûyê erdê. Û mifta deriyê kortala* bêbinî ji stêrê re hat dayîn.2Gava ku wê deriyê kortala bêbinî vekir, wek dûmana kûrheke mezin dûman ji çalê derket û ji dûmana çalê, roj û hewa bûn tarî.[a] 3Ji nav dûmanê kulî derketin ser rûyê erdê; wek ku desthilatiya dûpişkên erdê heye, desthilatî ji wan re jî hat dayîn.[b] 4Û ji wan re hat gotin ku ziyanê nedin giyayê erdê, ne jî tu dar û tu şînayiyê, lê ziyanê bidin wan mirovên ku mora Xwedê li ser eniya wan tune.[c] 5Destûra kuliyan hat dayîn, ku pênc mehan ezabê bidin wan, lê wan nekujin. Êşa wan wek êşa pêvedana dûpişkan bû.6Di wan rojan de mirov wê li mirinê bigerin, lê ew tu caran wê nabînin; ewê bixwazin ku bimirin, lê mirin wê ji wan bireve.[d] 7Dirûvê* kuliyan mîna wan hespan bûn ku ji bo cengê hatine amadekirin. Li ser serê wan tiştek wek tacên zêrîn hebû û rûyê wan wek rûyê mirovan bû.[e] 8Porê wan wek porê jinan û diranên wan wek diranên şêran bûn.9Û wek zirxên hesinî zirxên wan hebûn û dengê baskên wan mîna dengê wan erebeyan bû ku gelek hesp wan dikişînin û dibezin cengê.10Mîna dûpişkan dûvikê wan û derziya wan hebû; û desthilatiya wan a ku pênc mehan cefayê bidin mirovan di dûvikê wan de bû.11Û milyaketê kortala bêbinî li ser wan padîşah bû, ku navê wî bi Îbranî* ‹Abadûn› û bi Yewnanî ‹Apoliyon› e.[f] 12Waweylêya pêşî derbas bû; va ye, hê du waweylêyên din tên.Boriya Şeşan 13Û milyaketê şeşan li boriyê xist û min dengek ji çar strûhên* Gorîgeha* zêrîn ya ku li ber Xwedê bû, bihîst.14Deng ji milyaketê şeşan re, yê ku borî di destê wî de bû got: «Wan çar milyaketên ku li ba çemê Firatê yê mezin girêdayî ne, veke.»15Û çar milyaketên ku ji bo vê saetê, vê rojê, vê mehê û vê salê hatibûn amadekirin, hatin berdan, da ku sêyeka mirovan bikujin.16Hejmara ordiyên siwarên hespan du caran deh hezar car deh hezar bû; min hejmara wan bihîst.17Di dîtiniya* ku min dît de hesp û siwarên wan bi vî awayî xuya dibûn: Zirxên wan hebûn ku bi rengê êgir, yaqûtê ezmanî û kewkurtê bûn. Serê hespên wan wek serê şêran bû. Ji devê wan agir, dûman û kewkurt derdiket.18Sêyeka mirovan bi van her sê belayan, bi êgir, bi dûman û bi kewkurta ku ji devê wan derdiket, hatin kuştin.19Çimkî desthilatiya hespan di devê wan û di dûvê wan de ye. Dûvên wan mîna maran in û serê wan heye û bi van ziyanê didin.20Û ew mirovên ku bi şûn de mabûn û bi van belayan nehatibûn kuştin, ji wan pûtên ku bi destên xwe çêdikirin, tobe nekirin. Dev ji perizîna cin û wan pûtan bernedan, yên ku zêrîn, zîvîn, tûncîn, kevirîn û darîn in û nabînin, nabihîzin û rêve naçin.[g] 21Û ji kuştin, sêrbazî, fuhûşî û diziya xwe jî tobe nekirin.
a.  9:2 Destpêkirin 19:28
b.  9:3 Derketin 10:12-15
c.  9:4 Hezekiyêl 9:4
d.  9:6 Yêremya 8:3
e.  9:7 Yoêl 2:4
f.  9:11 «Abadûn» û «Apoliyon»: Ev herdu nav bi mana «Wêranker» in.
g.  9:20 Zebûr 115:4-7

Peyxama Yûhenna Beşê 8 Peyxama Yûhenna Beşê 10 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 10 Milyaket û Kitêba Biçûk 1Hingê min milyaketekî din ê hêzdar dît ku ji ezmên dihat xwarê. Ew bi ewr wergirtî bû û li ser serê wî keskesor hebû. Rûyê wî wek rojê û lingên wî wek stûnên êgir bûn.2Di destê wî de kitêbeke* biçûk a vekirî hebû. Lingê xwe yê rastê danî ser deryayê û lingê xwe yê çepê danî ser bejê.3Çawa ku şêr dike humênî bi dengekî bilind bang kir. Çaxê ku wî bang kir, heft xurexurên ewran bi dengên xwe peyivîn.4Gava ku heft xurexurên ewran peyivîn, ez li ber nivîsînê bûm. Û min ji ezmên dengek bihîst ku digot: «Ew tiştên ku heft xurexurên ewran gotin, mor bike, wan nenivîse.»5Piştre ew milyaketê ku min ew li ser deryayê û li ser bejê rawestayî dîtibû, destê xwe yê rastê ber bi ezmên ve bilind kir.6Û wî bi wî yê ku her û her dijî, yê ku ezman û yên ku tê de ne, erd û yên ku te de ne, derya û yên ku tê de ne afirandine, sond xwar û got: «Êdî wê bi derengmayîn nebe.7Lê belê di rojên ku milyaketê heftan dengê xwe bide bihîstin de, çaxê ew li boriyê bixe, tam wek ku Xwedê mizgînî ji xulamên xwe yên pêxember re dabû, sira Xwedê wê temam bibe.»8Hingê ew dengê ku min ji ezmên bihîstibû, careke din bi min re peyivî û got: «Here, wê kitêba vekirî ya ku di destê wî milyaketê ku li ser deryayê û bejê rawestayî de ye bistîne.»9Îcar ez çûm ba milyaket û min jê xwest, ku kitêba* biçûk bide min. Wî ji min re got: «Wê bigire û bixwe. Wê zikê te tehl bike, lê wê di devê te de wek hingiv şêrîn be.»10Min kitêba biçûk ji destê milyaket stand û min ew xwar. Di devê min de wek hingiv şêrîn bû; lê çaxê min ew xwar, zikê min tehl bû.[a] 11Û ji min re hat gotin: «Divê ku tu dîsa li ser gelek gel, milet, ziman û padîşahan pêxemberîtiyê bikî.»
a.  10:8-10 Hezekiyêl 2:8-3:3

Peyxama Yûhenna Beşê 9 Peyxama Yûhenna Beşê 11 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 11 Du Şahid 1Qamîşekî mîna şivdar ji min re hat dayîn û hat gotin: «Rabe, Perestgeha* Xwedê, Gorîgehê û yên ku tê de diperizin bipîve.2Lê hewşa Perestgehê ya derve bihêle û wê nepîve; çimkî ew ji miletan re hat dayîn. Ewê Bajarê* Pîroz çil û du mehan di bin lingan de biperçiqînin.[a] 3Û ezê desthilatiyê bidim du şahidên xwe û ewê xirarî* li xwe kirî hezar û du sed û şêst rojan pêxemberîtiyê bikin.»4Ev in ew herdu darên zeytûnan û herdu şamdankên ku li ber Xudanê dinyayê disekinin.[b] 5Eger mirovek bixwaze ziyanê bide wan, ji devê wan agir derdikeve û dijminên wan dixwe û helak dike. Û eger mirovek bixwaze ziyanê bide wan, divê ew bi xwe bi vî awayî bê kuştin.6Desthilatiya wan heye, ku di rojên pêxemberîtiya xwe de ezmên bigirin, da ku baran nebare. Û desthilatiya wan li ser avê heye, ku wê bikin xwîn û kengê bixwazin, dikarin her belayê bi ser rûyê erdê de bînin.[c] 7Çaxê şahidiya xwe bînin serî, ew cenawirê ku ji kortala* bêbinî derdikeve wê bi wan re şer bike, li hember wan bi ser keve û wan bikuje.8Cesedê wan wê li ser meydana wî bajarê mezin bimîne, ku bi mana ruhanî jê re Sodom û Misir tê gotin. Xudanê wan bi xwe jî li wê derê hat xaçkirin.[d] 9Ji her gel, her bavik, her ziman û her miletan mirov wê sê roj û nîvan li cesedê wan binêrin û ew destûrê nadin, ku cesedê wan bixin gorê.10Yên ku li ser rûyê erdê rûdinin wê li ser wan şa bibin û wê gelek dilgeş bibin û ewê diyariyan ji hev re bişînin. Çimkî van herdu pêxemberan ezab didan wan ên ku li ser rûyê erdê rûdiniştin.11Û piştî sê roj û nîvan ji Xwedê ruhê jiyanê ket hundirê wan û ew rabûn ser lingên xwe. Îcar tirseke mezin ket ser wan ên ku ew dîtin.12Hingê wan dengekî mezin ji ezmên bihîst ku ji wan re digot: «Werin jorê.» Û li ber çavên dijminên xwe ew di ewr de hilkişiyan ezmên.13Di wê saetê de erdhejîneke mezin çêbû, dehyeka bajêr hilweşiya û di erdhejînê de heft hezar mirov mirin. Yên bi şûn de man, tirsiyan û rûmet dan Xwedayê ezmên.14Waweylêya diduyan derbas bû; va ye, waweylêya sisiyan zûka tê.Boriya Heftan: Perizîna li Ezmên 15Milyaketê heftan li boriyê xist û li ezmên dengên mezin çêbûn ku digotin:«Padîşahiya dinyayê bû ya Xudanê me û ya Mesîhê wî.Ewê her û her padîşahiyê bike».[e] 16Û bîst û çar rihspiyên li ber Xwedê yên ku li ser textên xwe rûdiniştin, xwe deverû avêtin erdê, perizîn Xwedê û gotin:17«Ya Xudan, Xwedayê karîndarê* her tiştî,Yê ku Hebû û Yê ku Heye,Em ji te re şikir dikin;Çimkî te hêza xwe ya mezin standÛ te dest bi hukumdariya xwe kir.[f] 18Milet hêrs bûn, lê xezeba te hat;Wext hat, ku dîwana* miriyan bê kirin.Wextê dayîna xelata xulamên te yên pêxemberÛ yên pîroz, biçûk û mezin, yên ku ji te ditirsin hat.Û wextê xerakirina yên ku dinyayê xera dikin hat.»[g] 19Hingê Perestgeha Xwedê ya ku li ezmên bû vebû û di Perestgeha wî de Sindoqa* Peymana wî xuya bû. Birûskan lê da, deng û xurexura ewran hat bihîstin, erdhejînek û teyrokeke şedîd çêbû.
a.  11:2 Lûqa 21:24
b.  11:4 Zekerya 4:3, 11-14
c.  11:6 Padîşah I, 17:1; Derketin 7:17-19
d.  11:8 Sodom: Destpêkirin 19; Misir: Misir ew der e ku gelê Îsraêl ji bo demeke dirêj lê hatibû bindestkirin (Derketin 1 û 5).
e.  11:15 Binêre: Derketin 15:18; Zebûra 10:16; Daniyêl 2:44
f.  11:17 Binêre: Amos 3:13; Derketin 3:14
g.  11:18 Binêre: Zebûr 2:1; Daniyêl 9:6; Amos 3:7; Zebûr 115:13

Peyxama Yûhenna Beşê 10 Peyxama Yûhenna Beşê 12 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 12 Jinik û Ejder 1Hingê nîşaneke mezin li ezmên xuya bû: Jinek hebû ku bi rojê pêçayî, heyv di bin lingên wê de û taca ji diwanzdeh stêran li ser serê wê bû.2Ew bizaro bû û ji bo ku zarokê xwe bianiya, di cefayê de bû, êş dikişand û dikir qîrîn.3Nîşaneke din jî li ezmên xuya bû. Va ye, ejderekî sor ê mezin ku heft serî û deh strûhên* wî hebûn û li ser serên wî heft tac hebûn.4Û dûvikê wî sêyeka stêrên ezmên xişandin û ew avêtin ser rûyê erdê. Ejder li ber wê jina ku li ber zarokanînê bû rawesta. Ew li benda bûyîna zarok bû, ku wî daqurtîne.[a] 5Jinikê zarokekî kur anî, kurekî ku ewê bi gopalê hesin şivantiyê li hemû miletan bike. Û zarokê wê birin ba Xwedê û ber textê wî.[b] 6Jinik jî reviya çû çolê. Li wê derê cihê wê yê ku ji aliyê Xwedê ve hatibû amadekirin hebû, da ku ew hezar û du sed û şêst rojan bê xweyîkirin.7Hingê li ezmên ceng çêbû. Mîxayîl û milyaketên xwe bi ejder re şer kirin. Û ejder û milyaketên xwe şer kirin,8lê bi ser neketin û li ezmên êdî ji bo wan cih nema.[c] 9Ejderê mezin yê ku jê re Îblîs û Şeytan tê gotin, ew marê kevin ê ku hemû dinya xapandiye, ew û milyaketên wî pê re hatin avêtin ser rûyê erdê.[d] 10Hingê min li ezmên dengekî bilind bihîst ku got:«Êdî wextê xilasî, hêz û Padîşahiya Xwedayê meÛ desthilatiya Mesîhê wî hat.Çimkî sûcdarkerê birayên me,Yê ku şev û roj wan li ber Xwedayê me sûcdar dike,Hat avêtin xwarê.[e] 11Ew bi xwîna Berx û bi peyva şahidiya xweLi hember wî bi ser ketinÛ heta mirinê jî ji jiyana xwe hez nekirin.12Ji bo vê yekê şa bibin, ya ezmannoÛ yên ku di wan de rûdinin.Lê wey li erdê û li deryayê,Ji ber ku Îblîs bi xezebeke mezin tê ser we,Çimkî ew dizane ku wexta wî kêm e»13Gava ejder dît ku ew hat avêtin ser rûyê erdê, ket pey wê jinika ku zarokê kur anîbû.14Du baskên eyloyekî mezin ji jinikê re hatin dayîn, da ku bifire here çolê cihê xwe. Li wê derê, ji mar dûr, wê sê sal û nîvan bê xweyîkirin.15Hingê mar ji devê xwe wek çem av pijiqand pey wê, da ku wê bi avê bixeniqîne.16Lê erdê alîkariya jinikê kir, devê xwe vekir û ew çemê ku ejder ji devê xwe pijiqandibû daqurtand.17Îcar ejder ji jinikê hêrs bû û çû, da ku bi wan re şer bike, yên ku ji dûndana* wê mane, yên ku emrên Xwedê bînin cih û şahidiya Îsa bi wan re ye.18Ejder li ber devê deryayê sekinî.
a.  12:3-4 Daniyêl 7:7; 8:10
b.  12:5 Zebûr 2:9
c.  12:7-8 Daniyêl 10:13, 21; 12:1
d.  12:9 Destpêkirin 3
e.  12:10 Binêre Eyûb 1:9-11; Zekerya 3:1

Peyxama Yûhenna Beşê 11 Peyxama Yûhenna Beşê 13 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 13 Du Cenawir 1Piştre min cenawirekî ku ji deryayê derdiket dît. Deh strûhên* wî û heft serên wî hebûn û li ser strûhên wî deh tac û li ser serên wî navên çêran* hebûn.2Ew cenawirê ku min dît, mîna piling bû, lingên wî wek lingên hirçê bûn û devê wî wek devê şêr bû. Û ejder hêza xwe, textê xwe û desthilatiya mezin da wî.3Û seriyek ji seriyên cenawir wek ku li ber mirinê be birîndar bû, lê birîna mirinê hat qenckirin û seranserê dinyayê li cenawir şaş ma.4Hingê mirov ji ejder re çûn ser çokan, çimkî wî desthilatiya xwe da cenawir. Mirov perizîn cenawir û gotin: «Gelo kî mîna cenawir e? Û kî dikare bi wî re şer bike?»5Devê ku tiştên mezin dibêje û çêran dike ji wî re hat dayîn û desthilatî ji wî re hat dayîn, ku çil û du mehan çi bixwaze bike.6Ji bo ku li dijî Xwedê çêran bike, devê xwe vekir û çêrî navê wî, konê wî û yên ku li ezmên rûdinin kir.7Destûr ji wî re hat dayîn, ku bi pîrozan re şer bike û li hember wan bi ser keve. Û desthilatiya li ser her bavik, gel, ziman û miletan ji wî re hat dayîn.[a] 8Hemû yên ku li ser erdê rûdinin, hemû yên ku navên wan ji damezrandina dinyayê ve di Kitêba Jiyanê ya Berxê şerjêkirî de nehatine nivîsîn, wê jê re herin ser çokan.[b] 9Guhê kê hebe, bila bibihîze:10Yê hêsîrtiyê*, wê here hêsîrtiyê;Yê şûr, wê bi şûr bê kuştin.[c] Li vê derê bîhnfirehî û baweriya pîrozan divê.11Hingê min cenawirekî din dît ku ji erdê derdiket. Wek berxekî, du strûhên wî hebûn û wek ejder dipeyivî.12Û hemû desthilatiya cenawirê pêşî li ber wî bi kar dianî. Wî wusa kir, ku rûyê erdê û yên ku li ser wê rûdinin ji wî cenawirê pêşî re herin ser çokan, ku birîna wî ya mirinê hatibû qenckirin.13Wî li ber mirovan nîşanên mezin dikirin, heta dikaribû ku ji ezmên êgir bîne ser rûyê erdê.14Û bi wan nîşanên ku jê re hatibûn dayîn, da ku li ber cenawirê pêşî bike, wî ew ên ku li ser rûyê erdê rûdiniştin, dixapandin. Ji wan re digot ku sûretekî ji wî cenawirî re çêkin ê ku bi şûr hatibû birîndarkirin û dîsa dijiya.15Desthilatî ji wî re hat dayîn, da ku nefesê bide sûretê cenawir ku sûretê cenawir bipeyive û bikare wan ên ku neperizin cenawir bide kuştin.16Wî destê rastê an eniya hemû biçûk û mezinan, dewlemend û belengazan, azad û xulaman dida deqkirin.17Wusa ku heçî kesê deqa cenawir, yanî navê wî an hejmara navê wî pê re nebe, nekaribe kirrîn û firotinê bike.18Li vê derê şehrezayî divê: Yê ku fêmdar be, bila hejmara cenawir hesab bike. Çimkî hejmara mirov e û hejmara wî şeş sed û şêst û şeş e.[d] 
a.  13:5-7 Daniyêl 7:8, 21, 25
b.  13:8 Zebûr 69:28
c.  13:10 Binêre: Yêremya 15:2; 43:11
d.  13:18 Tê fêmkirin ku hejmara 6 bi mana kêmahiyê ye, 7 bi mana temamiyê ye.

Peyxama Yûhenna Beşê 12 Peyxama Yûhenna Beşê 14 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 14 Berx û yên Xilasbûyî 1Hingê min dît ku va ye, Berx li ser Çiyayê Siyonê* disekinî û bi wî re sed û çil û çar hezar mirov hebûn ku li ser eniya wan navê wî û navê Bavê* wî nivîsî bûn.2Û min ji ezmên dengekî wek dengê aveke boş û wek dengekî bilind yê xurexura ewran bihîst. Dengê ku min bihîstibû, wek dengê muzîkvanên ku li çengên* xwe dixin bû.3Wan li ber text û li ber çar afirîdên jîndar û rihspiyan straneke nû digot. Ji wan sed û çil û çar hezarên ku ji rûyê erdê bi berdêl hatine kirrîn pê ve, tu kes nikare wê stranê hîn bibe.4Yên ku bi jinan re nelewitîne ev in. Çimkî keçên keçîn-kurên kurîn in. Ev ew in ku Berx bi ku derê ve here, li pey wî diçin. Evên ha berê* pêşî ne ku ji bo Xwedê û ji bo Berx ji nav mirovan hatine kirrîn.5Derew ji devê wan derneket. Ew bêleke ne.Sê Milyaket 6Hingê min milyaketekî din dît ku di nava ezmên de difirî, Mizgîniyeke herheyî bi wî re bû, da ku Mizgîniyê bide yên ku li ser rûyê erdê rûdinin, yanî bide her milet, bavik, ziman û gelan.7Bi dengekî bilind digot: «Ji Xwedê bitirsin û rûmetê bidin wî, çimkî saeta ku ew dîwanê bike, hat. Biperizin wî yê ku erd û ezman, derya û çavkaniyên avê afirandine.»8Hingê milyaketê diduyan li pey wî hat û got: «Hilweşiya! Ew Babîla* mezin ya ku ji şeraba fuhûşiya xwe ya har bi hemû miletan daye vexwarin, hilweşiya.»[a] 9Piştre milyaketê sisiyan li pey wan hat û bi dengekî bilind got: «Eger kesek ji cenawir re û ji sûretê wî re here ser çokan û li ser eniya xwe an li ser destê xwe deqê qebûl bike,10ew jî wê ji şeraba hêrsa Xwedê ya ku safî di kasa xezeba wî de hatiye amadekirin vexwe û li ber milyaketên pîroz û li ber Berx bi êgir û bi kewkurtê ezab wê li wî bê kirin.[b] 11Û dûmana ezaba wan her û her dû dike. Ew ên ku ji cenawir û ji sûretê wî re diçin ser çokan û her kî ku deqa navê wî qebûl bike, şev û roj rihetiya wan tune.»12Loma divê ew pîrozên ku emrên Xwedê û baweriya Îsa digirin, bi bîhnfirehî ragirin*.13Hingê min ji ezmên dengek bihîst ku digot: «Binivîse: Xwezî bi wan miriyên ku ji niha û pê ve di yekîtiya Xudan de bimirin!» Ruh dibêje: «Erê! Da ku ji xebata xwe rihet bibin, çimkî kirinên wan bi wan re diçin.»Dirûna Rûyê Erdê 14Û min dît, va ye, ewrekî spî û yekî mîna Kurê* Mirov li ser ewr rûniştî ye. Li ser serê wî taca zêrîn û di destê wî de daseke tûj hebû.[c] 15Û milyaketekî din ji Perestgehê derket, bi dengekî bilind gazî wî yê ku li ser ewr rûniştibû kir û got: «Dasa xwe bavêje û bidirû. Saeta dirûnê hat, çimkî berê erdê gihîştiye.»[d] 16Û yê ku li ser ewr rûdinişt dasa xwe avêt rûyê erdê û erd hat dirûn.17Milyaketekî din ji wê Perestgeha ku li ezmên bû derket û di destê wî de jî daseke tûj hebû.18Îcar milyaketekî din ê ku li ser êgir hukumdariya wî heye, ji Gorîgehê derket û bi dengekî bilind bang kir wî yê ku dasa wî ya tûj heye û got: «Dasa xwe ya tûj bavêjê û gûşiyên mêwa erdê bicivîne, çimkî tiriyê wê gihîştine.»19Milyaket dasa xwe avêt erdê û berê erdê yê mêwê civand û avêt mahsera xezeba Xwedê ya mezin.20Mahsere li derveyê bajêr hat guvaştin û xwîna ku jê herikî, cihekî bi qasî hezar û şeş sed meydanî* girt û xwe avêt heta lixaba hespan.[e] 
a.  14:8 Îşaya 21:9; Yêremya 51:8
b.  14:10 Destpêkirin 19:24; Hezekiyêl 38:22
c.  14:14 Daniyêl 7:13
d.  14:15 Yoêl 3:13
e.  14:20 1600 meydan li dor 300 km in.

Peyxama Yûhenna Beşê 13 Peyxama Yûhenna Beşê 15 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 15 Heft Milyaket û Heft Bela 1Hingê min li ezmên nîşaneke din a mezin û ecêb dît: Heft milyaket ku heft belayên dawîn bi wan re bûn. Çimkî xezeba Xwedê bi wan temam dibe.2Min dît ku tiştekî wek deryayeke camîn a bi êgir tevlihev hebû û min dît yên ku li hember cenawir û sûretê wî û hejmara navê wî bi ser ketibûn, li ser deryaya camîn radiwestan. Çengên* ku Xwedê dane wan di destên wan de bûn3û strana xulamê Xwedê Mûsa* û strana Berx distrandin û digotin:«Ya Xudan, Xwedayê karîndarê her tiştî,Karên te mezin û ecêb in;Ya Padîşahê miletan,Riyên te rast û dadperwer* in.[a] 4Ya Xudan, kî natirseÛ rûmetê nade navê te?Çimkî bi tenê tu pîroz î,Hemû milet wê bênÛ li ber te herin ser çokan,Çimkî karên te yên dadperwer eşkere bûn.»[b] 5Piştî van tiştan min dît ku li ezmên Perestgeh, yanî Konê* Şahidiyê vebû.6Heft milyaketên ku heft bela bi wan re bûn ji Perestgehê derketin. Wan kitanê paqij yê ku dibiriqî li xwe kiribûn û kemberên zêr li singên xwe pêçabûn.7Yekî ji çar afirîdên jîndar heft piyanên zêrîn yên ku bi xezeba wî Xwedayê ku her û her dijî tije bûn, dan heft milyaketan.8Û Perestgeh bi dûmana rûmet û hêza Xwedê tije bû û heta ku heft belayên heft milyaketan temam bûn, tu kesî nikaribû bikeve Perestgehê.[c] 
a.  15:3 Binêre: Dubarekirina Şerîetê 32:4; Zebûr 145:17; Yêremya 10:10
b.  15:4 Binêre: Yêremya 10:6-7; Zebûr 86:9; Melaxî 1:11
c.  15:8 Derketin 40:34; Padîşah I, 8:10-11; Îşaya 6:1-4

Peyxama Yûhenna Beşê 14 Peyxama Yûhenna Beşê 16 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 16 Heft Piyanên Xezeba Xwedê 1Hingê min dengekî bilind ji Perestgehê bihîst ku ji heft milyaketan re got: «Herin û heft piyanên xezeba Xwedê birijînin ser rûyê erdê.»2Yê pêşî çû û piyana xwe rijand ser erdê û ew mirovên ku deqa cenawir li ser wan hebû û ji sûretê wî re çûbûn ser çokan, kûnêrên pîs û xerab li ser wan çêbûn.[a] 3Yê diduyan piyana xwe rijand ser deryayê û derya bû wek xwîna miriyan. Û her afirînê jîndar ê ku di deryayê de bû mir.4Yê sisiyan piyana xwe rijand ser çem û ser çavkaniyên avê û ew bûn xwîn.[b] 5Hingê min bihîst ku milyaketê avê weha got:«Ya Yê ku Heye û Yê ku Hebû, Yê Pîroz,Tu dadperwer î, ku te weha dîwan kir![c] 6Çimkî wan xwîna pîroz û pêxemberan rijandÛ te ji bo vexwarinê xwîn da wan.Wan ev heq kir.»[d] 7Û min dengê gorîgehê bihîst ku got:«Erê, ya Xudan, Xwedayê karîndarê her tiştî,Dîwankirina te rast û dadperwer e.»[e] 8Yê çaran piyana xwe rijand ser rojê. Ji rojê re desthilatî hat dayîn, ku mirovan bi êgir biqelîne.9Îcar mirov bi kelgermiyeke mezin hatin qelandin û çêr kirin navê wî Xwedayê ku desthilatiya wî li ser van belayan heye. Lê ji kirinên xwe yên xerab tobe nekirin û rûmet nedan wî.10Yê pêncan piyana xwe rijand ser textê cenawir û padîşahiya wî bû taristanî. Ji êşê mirovan zimanê xwe gez kirin[f] 11û ji ber êş û kûnêrên xwe çêrî Xwedayê ezmên kirin, lê ji kirinên xwe tobe nekirin.12Yê şeşan piyana xwe rijand ser çemê Firatê yê mezin. Ava wî çikiya, da ku rê ji bo padîşahên Rojhilatê bê amadekirin.[g] 13Piştre min sê ruhên nepak ên ku mîna beqan bûn dîtin. Ew ji devê ejder, ji devê cenawir û ji devê pêxemberê derewîn derdiketin.14Ew ruhên ku cin in nîşanên mezin çêdikin. Ew diçin ba hemû padîşahên dinyayê, da ku wan ji bo cenga Roja Mezin a Xwedayê karîndarê her tiştî bicivînin.15«Va ye, ez wek dizan têm! Xwezî bi wî yê ku hişyar disekine û cilên xwe parastine, da ku tazî negere û eyba wî neyê dîtin!»16Hingê wan ruhan ew padîşah li wî cihî civandin, ku bi Îbranî* jê re ‹Harmegedon› tê gotin.17Yê heftan piyana xwe rijand ser bayê û ji Perestgehê, ji text dengekî bilind derket û got: «Çêbû».18Hingê birûskê lê da, deng hat, bû xurexura ewran û erdhejîneke wusa mezin çêbû ku ji çaxê mirov li ser rûyê erdê ne û heta niha erdhejîneke wusa çênebûye.19Bajarê mezin bû sê perçe û bajarên miletan hilweşiyan. Û Babîla* mezin hat bîra Xwedê, da ku kasa şeraba xezeba xwe ya dijwar bide wê.20Hemû girav reviyan û çiya êdî nehatin dîtin.21Ji ezmên teyroka mezin ya bi giraniya telantekê* li ser mirovan barî. Mirovan jî ji ber belaya teyrokê çêrî Xwedê kirin, çimkî bela wê gelek mezin bû.[h] 
a.  16:2 Derketin 9:10
b.  16:4 Derketin 7:17-21
c.  16:5 Binêre: Derketin 3:14; Zebûr 145:17
d.  16:6 Binêre: Zebûr 79:3; Îşaya 49:26
e.  16:7 Binêre: Zebûr 19:9; 119:37
f.  16:10 Derketin 10:21
g.  16:12 Îşaya 11:15
h.  16:21 Derketin 9:23

Peyxama Yûhenna Beşê 15 Peyxama Yûhenna Beşê 17 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 17 Diya Xerabiyan 1Yek ji wan heft milyaketên ku heft piyan bi wan re bûn hat, bi min re peyivî û got: «Were vê derê, ezê nîşanî te bidim, ka çawa ew fahîşeya mezin a ku li ser gelek avê rûniştiye, tê dîwankirin.[a] 2Padîşahên dinyayê bi wê re fuhûşî kirin û yên ku li ser rûyê erdê rûdinin bi şeraba fuhûşiya wê serxweş bûn.»3Hingê milyaket ez bi Ruh birim çolê û min jinek dît ku li ser cenawirekî sor siwar bûbû. Cenawir ji her aliyî ve bi navên çêran tije bû û heft serî û deh strûhên* wî hebûn.4Jinik bi cilên binefşî û sor hatibû wergirtin û bi zêr, bi kevirên hêja, bi lal û duran hatibû xemilandin û kaseke zêrîn di destê wê de bû. Kas jî tije tiştên mekruh û tiştên fuhûşiya wê yên murdar* bû.5Li ser eniya wê, ew navê bi sir nivîsî bû: BABÎLA* MEZIN, DIYA FAHÎŞEYAN Û TIŞTÊN MEKRUH ÊN DINYAYÊ.6Û min dît ku jinik bi xwîna pîrozan û bi xwîna şahidên Îsa serxweş e. Gava ku min ew dît, ez gelek şaş bûm.7Hingê milyaket ji min re got: «Çima tu şaş dimînî? Ezê sira jinikê û sira wî cenawirê ku wê hildigire, yê ku heft serên wî û deh strûhên wî hene, ji te re bêjim.8Ew cenawirê ku te dîtiye hebû, lê niha tune; ewê zû ji kortala* bêbinî derkeve û here helakê. Û ew ên ku li ser rûyê erdê rûdinin û navên wan ji damezrandina dinyayê ve di Kitêba Jiyanê de nehatine nivîsîn, çaxê cenawir bibînin, wê şaş bibin. Çimkî hebû û niha tune, lê wê hebe.9Li vê derê aqilmendî û şehrezayî divê: Heft serî, heft çiyayên ku jinik li ser wan rûniştî ye û heft padîşah in:10Pênc ji wan ketin, yek ji wan heye, yê din hê nehatiye û çaxê bê, divê demeke kurt bimîne.11Cenawirê ku hebû û tune, ew bi xwe jî padîşahê heştan e. Ew yek ji heftan e û diçe helakê.12«Ew deh strûhên ku te dîtine, deh padîşah in ku hê padîşahî nestandine; lê belê wê desthilatiyê bistînin, ku bi cenawir re ji bo saetekê padîşahiyê bikin.[b] 13Fikra van yek e, ew hêz û desthilatiya xwe didin cenawir.14Evên ha wê bi Berx re şer bikin û Berx wê li hember wan bi ser keve. Çimkî ew Xudanê xudanan û Padîşahê padîşahan e; û yên ku bi wî re bi ser ketine, yên gazîkirî, hilbijartî û dilsoz in.»15Û milyaket ji min re got: «Ew ava te dît ku fahîşe li ser wê rûniştî ye, gel, elalet*, milet û ziman in.16Ew deh strûhên ku te dîtin û cenawir, wê ji fahîşeyê nefret bikin. Ewê wê tazî û şeperze bikin, wê goştê wê bixwin û wê di êgir de bişewitînin.17Çimkî Xwedê xist dilê wan, ku daxwaza wî pêk bînin û di fikrekê de bin û padîşahiya xwe bidin cenawir heta ku peyvên Xwedê bên cihê xwe.18Ew jina ku te dîtiye, ew bajarê mezin e ku padîşahiya wî li ser padîşahên dinyayê heye.»
a.  17:1 Yêremya 51:12-13
b.  17:12 Daniyêl 7:24

Peyxama Yûhenna Beşê 16 Peyxama Yûhenna Beşê 18 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 18 Hilweşîna Babîlê 1Piştî van tiştan min milyaketekî din dît ku ji ezmên dihat xwarê. Desthilatiya wî ya mezin hebû û ji rûmeta wî rûyê erdê bû ronahî.2Wî bi dengekî xurt gazî kir û got:«Hilweşiya! Babîla mezin hilweşiya!Bû cih û warê cinanÛ nivana hemû ruhên nepak,Bû nivana hemû teyr û heywanên nepak û murdar.[a] 3Çimkî ji şeraba fuhûşiya wê ya harHemû miletan vexwarÛ padîşahên dinyayê bi wê re fuhûşî kirin;Û bazirganên dinyayê ji zêdehiya kêfa wê dewlemend bûn.»[b] 4Hingê min ji ezmên dengekî din bihîst ku digot:«Ya gelê min, ji wê derkevin,Da ku hûn nebin hevparên gunehên wêÛ ji belayên wêParê nestînin.[c] 5Çimkî gunehên wê gihîştin heta bi ezmênÛ Xwedê neheqiyên wê anîn bîra xwe.[d] 6Wê bi xwe çawa dabe, hûn jî wusa bidin wêÛ li gor kirinên wê du qat bidin wê;Û ew kasa ku wê daye vexwarin, hûn du qat bi wê bidin vexwarin.[e] 7Çiqas rûmet dabe xwe û kêf û şahî kiribe,Ewqas cefa û xemgîniyê bidin wê.Çimkî di dilê xwe de dibêje:‹Ez bi şahbanûyî* rûdinim,Ez ne jinebî meÛ ez tu caran şînê nagirim.›8Ji bo vê yekê belayên wê– Mirin, şîn û xela – wê di rojekê de bênÛ ewê bi êgir bê şewitandin.Çimkî Xudan Xwedayê ku dîwana wê dike, hêzdar e.»[f] 9Û padîşahên dinyayê yên ku pê re fuhûşî û kêf kirine, çaxê dûmana şewitandina wê bibînin, wê li ser wê bigirîn û li xwe bidin.10Ji tirsa cefayê ku ew dikişîne, wê li dûr bisekinin û bêjin:«Wax, wax, bajarê mezin,Bajarê hêzdar, Babîl!Çimkî dîwanbûna te wusa di saetekê de hat.»[g] 11Bazirganên dinyayê wê li ser wê bigirîn û şînê bigirin. Çimkî malên wan,12zêr û zîv, kevirên hêja, lal û dur, kitanê hêja, qumaşên binefşî, hevrîşim, qumaşên sor, her cûreyê darê bîhnxweş û her tiştên ji diranên fîlan, tiştên ji darê herî hêja, ji tûnc, ji hesin û ji mermer;13darçîn, biharat, bixûr*, rûnê bîhnxweş, cewîşêrîn*, şerab, dohnê zeytê, arê xas, genim, dewar, mî, hesp, erebe, kole û mirovan êdî tu kes nakirre.14Ew dibêjin:«Ew fêkiyên ku dilê te diçû wanJi destê te derketin,Tiştên şewqdar û dilkêşJi te re nemanÛ êdî tu kes tu caran wan nabîne.»15Bazirganên van tiştan, yên ku ji Babîlê dewlemend bûne, wê ji tirsa cefayê wê li dûr bisekinin û bi şîn û girîn bêjin:16«Wax, wax, bajarê mezin!Ku bi kitanê hêja, qumaşê binefşî û sor hatiye pêçanÛ bi zêr, kevirê hêja û bi duran hatiye xemilandin![h] 17Evqas dewlemendî di saetekê de wêran bû!»Û her qaptanê gemiyê û her rêwiyê ku bi gemiyê diçe cihekî, gemîvan û hemû yên ku bi kar û xebatên deryayê abora xwe dikin, li dûr disekinîn18û gava dûmana şewitandina wî didîtin, bi qîrîn digotin: «Ma bajarekî din ê wek vî bajarê mezin heye?»19Wan xwelî li serê xwe kir, bi şîn û girîn kirin qîrîn û gotin:«Wax, wax, bajarê mezin!Yên ku di deryayê de gemiyên wan heneHemû bi malên wî yên hêja dewlemend bûn.Lê wusa di saetekê de bajar wêran bû.[i] 20Ey ezmanno û hûn pîrozno!Şandîno û pêxemberno! Li ser wî şa bibin!Çimkî Xwedê dîwana wî kir, heqê we ji wî stand.»21Hingê milyaketekî hêzdar kevirek wek beraşekî mezin hilda, avêt deryayê û got:«Bajarê mezin Babîl weha bi ketineke mezin wê bê avêtinÛ êdî tu caran xuya nabe.[j] 22Êdî dengê çengvan, muzîkvan,Bilûrvan û borîzananTu caran di nav te de nayê bihîstin.Êdî pîşekarên tu pîşeyîTu caran di nav te de peyda nabin.Û êdî dengê beraşanTu caran di nav te de nayê bihîstin.[k] 23Êdî ronahiya qendîlanTu caran di nav te de ronahî nadeÛ êdî dengê bûk û zavaTu caran di nav te de nayê bihîstin.Bazirganên te giregirên dinyayê bûnÛ hemû milet bi sêrbaziya te ji rê derketin.[l] 24Xwîna pêxember, pîroz û hemûyên kuLi ser rûyê erdê hatine şerjêkirin ket stûyê wî bajarî.»
a.  18:2 Binêre: Îşaya 21:9; 13:21; Yêremya 50:39
b.  18:3 Binêre: Îşaya 23:17; Yêremya 51:7
c.  18:4 Binêre: Îşaya 52:11; Yêremya 50:8; 51:6
d.  18:5 Binêre: Destpêkirin 18:20-21; Yêremya 51:9
e.  18:6 Binêre: Zebûr 137:8; Yêremya 50:15
f.  18:7-8 Binêre: Îşaya 47:7-9
g.  18:10 Binêre: Hezekiyêl 26:17
h.  18:16 Binêre: Hezekiyêl 28:13
i.  18:17-19 Binêre: Hezekiyêl 27:27-34
j.  18:21 Binêre: Yêremya 51:63-64; Hezekiyêl 26:21
k.  18:22 Binêre: Îşaya 24:8; Hezekiyêl 26:13
l.  18:23 Binêre: Yêremya 25:10

Peyxama Yûhenna Beşê 17 Peyxama Yûhenna Beşê 19 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 19 Şabûna li Ezmên 1Piştî van tiştan, min li ezmên dengekî bilind bihîst, wek dengê elaleteke* mezin bû û digot:«Helêlûya*!Xilasî, rûmet û hêz, yên Xwedayê me ne!2Çimkî dîwankirina wî rast û dadperwer* e.Wî dîwana fahîşeya mezin kir,Ya ku rûyê erdê bi fuhûşiya xwe xera kiriyeÛ wî heyfa xwîna pîrozên xwe jê stand.»[a] 3Û cara diduyan gotin:«Helêlûya*!Dûmana bajêr her û her bilind dibe.»[b] 4Bîst û çar rihspî û çar afirîdên jîndar deverû çûn ser çokan û perizîn Xwedayê ku li ser text rûniştiye û gotin:«Amîn, Helêlûya.»5Hingê dengek ji text hat û got:«Ey hemû xulamên wî yên ku ji wî ditirsin,Biçûk û mezin pesnê Xwedayê me bidin.»[c] 6Piştre min dengek wek dengê elaleteke mezin, dengê gelek avê û dengê xurexura ewrên hêzdar bihîst ku digot:«Helêlûya!Çimkî Xudan Xwedayê me,Karîndarê her tiştî, hukumdariyê dike.[d] 7Em şa û dilgeş bibinÛ em rûmetê bidin wî.Çimkî daweta Berx hatÛ bûka ku ji bo wî ye, xwe amade kir.8Û jê re hat dayîn, ku ewKitanê hêja yê ku dibiriqe û paqij e, wergire.»Mana kitanê hêja, kirinên pîrozan ên dadperwer in.[e] 9Hingê milyaket ji min re got: «Binivîse: ‹Xwezî bi wan ên ku ji bo ziyafeta daweta Berx hatine vexwendin!›» Û ji min re got: «Evên ha peyvên Xwedê yên rast in.»[f] 10Û ez li ber lingên wî deverû çûm ser çokan, ku ez biperizim wî. Lê wî ji min re got: «Nebe ku tu vê yekê bikî! Ez xizmet-hevalê te û xizmet-hevalê birayên te me, yên ku şahidiya Îsa bi wan re ye. Biperize Xwedê, çimkî şahidiya Îsa ruhê pêxemberîtiyê ye.»Mesîh Cenawir û Ordiyên Wî Bindest Dike 11Hingê min ezman vebûyî dît. Va ye, hespekî boz. Ji siwarê wî re yê Dilsoz û Rast tê gotin; ew di şer û dîwankirinê de dadperwer e.12Çavên wî wek pêta êgir in û li ser serê wî gelek tac hene. Navekî wî yê nivîsî heye ku ji wî pê ve tu kes nizane.13Û cilek li xwe kiriye ku li xwînê hatiye xistin û navê wî ‹Peyva* Xwedê› ye.[g] 14Ordiyên li ezmên ên ku bi kitanê hêja yê spî û paqij hatibûn wergirtin, li ser hespên boz li pey wî dihatin.15Şûrekî tûj ji devê wî derdikeve, da ku li miletan bixe û ew bi xwe wê bi gopalê hesin serweriyê li wan bike. Ew bi xwe wê mahsera şeraba xezeba Xwedayê karîndarê her tiştî ya dijwar biguvêşe.16Li ser cilê wî û li ser kemaxa wî navekî nivîsî heye: PADÎŞAHÊ PADÎŞAHAN Û XUDANÊ XUDANAN.17Û min milyaketek dît ku li ser rojê disekinî û bi dengekî bilind gazî kir û ji hemû teyrên ku di nava ezmên de difirîn re got: «Werin ziyafeta Xwedê ya mezin, li cihekî bicivin,18da ku hûn goştê padîşahan, goştê serdaran, goştê mêrxasan, goştê hespan û siwarên wan, goştê hemû azad û xulaman, biçûk û mezinan bixwin.»[h] 19Hingê min cenawir û padîşahên dinyayê û ordiyên wan li cihekî civiyayî dîtin, da ku cengê bi siwarê hêsp û bi ordiya wî re bikin.20Û cenawir û pêxemberê derewîn bi wî re, bi hêsîrtî* hatin girtin. Pêxemberê derewîn ew bû ku li ber cenawir nîşanên mezin dikirin û bi wan nîşanan ew ên ku deqa cenawir distandin û ji sûretê wî re diçûn ser çokan, dixapandin. Ev herduyên ha sax hatin avêtin nav gola êgir a ku bi kewkurtê dişewite.21Yên bi şûn de mayî, bi wî şûrê ku ji devê siwarê hêsp derdiket, hatin kuştin û hemû teyran ji goştê wan têr xwar.
a.  19:2 Binêre: Zebûr 19:9; 119:37; Dubarekirina Şerîetê 32:43; Zebûr 79:10
b.  19:3 Binêre: Îşaya 34:10
c.  19:5 Binêre: Zebûr 22:23; 134:1; 115:13
d.  19:6 Binêre: Derketin 15:18; Zebûr 22:28; Daniyêl 7:14
e.  19:8 Binêre: Îşaya 61:10
f.  19:9 Metta 22:2-14
g.  19:13 Yûhenna 1:1
h.  19:17-18 Hezekiyêl 39:17-20

Peyxama Yûhenna Beşê 18 Peyxama Yûhenna Beşê 20 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 20 Padîşahiya Hezar Salî 1Û min milyaketek dît ku ji ezmên dihat xwarê; di destê wî de mifta kortala* bêbinî û zincîreke mezin hebû.2Wî ejder, marê kevin ê ku Îblîs, yanî Şeytan e, girt û ew hezar salî girêda.[a] 3Wî ew avêt kortala bêbinî, ser wî girt û mor kir, da ku heta hezar sal temam bibin êdî miletan nexapîne. Piştî vê yekê divê ku ew demeke kurt bê berdan.4Min text dîtin û ew li ser wan rûniştin, desthilatî ji wan re hat dayîn, ku ew dîwanê bikin. Îcar min canê wan ên ku ji ber şahidiya Îsa û ji ber peyva Xwedê serê wan hatiye birrîn dîtin. Ew ji cenawir re û ji sûretê wî re neçûne ser çokan û li ser eniya xwe û li ser destê xwe deq nestandine. Ew vejiyan* û wan bi Mesîh re hezar salî padîşahî kir.5Ew miriyên ku bi şûn de man, heta hezar sal temam bûn venejîn*. Vejîna pêşî ev e.6Yê ku para wî di vejîna pêşî de heye pîroz e û xwezî bi wî; hukumdariya mirina diduyan li ser wan tune. Lê belê wê bibin kahînên* Xwedê û yên Mesîh û wê bi wî re hezar salî padîşahiyê bikin.Îblîs Tê Dîwankirin 7Çaxê hezar sal temam bibin, Îblîs wê ji zîndanê bê berdan.8Ewê derkeve, da ku wan miletên ku li ser her çar riknên erdê ne – Gog û Magog – bixapîne û ji bo cengê wan li cihekî bicivîne. Hejmara wan wek seylaka* ber deryayê ye.[b] 9Ew derketin ser pehnahiya erdê û hawirdora wargehê pîrozan û bajarê hezkirî girtin. Lê ji ezmên agir hat xwarê û ew xwarin.10Îcar ew Îblîsê ku ew ji rê derxistine, hat avêtin nav gola êgir û kewkurtê, cihê ku cenawir û pêxemberê derewîn tê de ne. Bi şev û roj, her û her ezab wê li wan bê kirin.Dîwana Dawî 11Hingê min textekî mezin ê spî û yê li ser wî rûniştibû dît. Erd û ezmên ji ber wî bazdan û cihek ji bo wan peyda nebû.12Û min yên mirî, yên biçûk û mezin, li ber text sekinî dîtin. Kitêb vebûn û kitêbeke din a ku Kitêba Jiyanê ye vebû. Mirî, li gor kirinên xwe yên ku di kitêban de nivîsî bûn, hatin dîwankirin.[c] 13Û deryayê ew miriyên ku di wê de bûn dan; mirinê û diyarê* miriyan jî ew miriyên ku di wan de bûn, dan. Û her yek li gor kirinên xwe hat dîwankirin.[d] 14Hingê mirin û diyarê miriyan hatin avêtin nav gola êgir. Ev gola êgir mirina diduyan e.15Û navê kê di Kitêba Jiyanê de nivîsî nehatibe dîtin, hat avêtin nav gola êgir.
a.  20:2 Destpêkirin 3
b.  20:8 Hezekiyêl 38
c.  20:12 Daniyêl 7:10
d.  20:13 Zebûr 62:12

Peyxama Yûhenna Beşê 19 Peyxama Yûhenna Beşê 21 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 21 Erdê Nû û Ezmanê Nû 1Hingê min erdekî nû û ezmanekî nû dîtin; çimkî ezmanê pêşî û erdê pêşî bihûrîn û êdî derya tunebû.[a] 2Min dît ku Bajarê Pîroz, Orşelîma nû wek bûka ku ji bo mêrê xwe hatiye xemilandin, ji nav ezmên ji Xwedê dihat xwarê.3Û min ji text dengekî bilind bihîst ku digot: «Va ye, konê Xwedê di nav mirovan de ye û ew bi xwe wê bi wan re bijî. Ewê gelên wî bin û Xwedê bi xwe wê bi wan re be û Xwedayê wan be.[b] 4Ewê ji çavên wan hemû hêstirên wan paqij bike û êdî mirin wê nebe. Êdî şîn û girîn, êş û elem jî wê nebin; çimkî tiştên berê bihûrîn.»[c] 5Hingê yê ku li ser text rûniştibû got: «Va ye, ez her tiştî nû çêdikim.» Û got: «Binivîse, çimkî ev peyvên ha dilsoz û rast in».6Û ji min re got: «Her tişt çêbû. Ez Alfa û Omêga, Destpêk û Dawî me. Ezê ji kaniya ava jiyanê belaş bidim yê ku tî bûye.[d] 7Yê ku bi ser bikeve wê ji van tiştan parê bistîne û ezê Xwedayê wî bim û ewê kurê min be.[e] 8Lê heçî yên tirsonek in, yên bêewle, yên di nav pîsîtiyê de ne, yên kuştinê dikin, yên zînakar, yên sêrbaz, yên pûtperest* û hemû yên ku derewkar in, para wan di wê golê de ye, ku bi êgir û kewkurtê dişewite. Mirina diduyan ev e.»Bajarê Orşelîma Nû 9Milyaketek ji wan heft milyaketan hat, yên ku heft piyanên bi heft belayên dawî tije bi wan re bûn, bi min re peyivî û got: «Were vê derê, ezê bûkê nîşanî te bidim, bûka ku ji bo Berx e.»10Îcar wî ez bi Ruh birim çiyayekî mezin û bilind û Bajarê Pîroz Orşelîm nîşanî min da, ku ji nav ezmên ji ba Xwedê dihat xwarê.[f] 11Di nav wî de rûmeta Xwedê şewq dida; ronahiya wî wek kevirê hêja bû, wek kevirê yêşîm yê ku ronahî tê re xuya dike.12Dîwarê wî yê mezin û bilind hebû, diwanzdeh dergeh û li ber dergehan diwanzdeh milyaket hebûn. Li ser dergehan navên her diwanzdeh eşîrên kurên Îsraêl nivîsî bûn.13Ji aliyê rojhilat ve sê dergeh û ji aliyê bakur ve sê dergeh û ji aliyê başûr ve sê dergeh û ji aliyê rojava ve sê dergeh hebûn.[g] 14Diwanzdeh bingehên dîwarê bajêr hebûn û li ser wan, diwanzdeh navên diwanzdeh Şandiyên Berx nivîsî bûn.15Û di destê wî milyaketê ku bi min re dipeyivî de ji bo pîvandinê qamîşekî zêrîn hebû, da ku bajêr, dergehên wî û dîwarê wî bipîve.16Çar riknên bajêr hebûn, dirêjahiya bajêr wek pehnahiya wî bû. Wî bajar bi qamîş pîva, diwanzdeh hezar meydan bû; dirêjahî, pehnahî û bilindahiya wî wek hev bûn.[h] 17Wî dîwarê bajêr pîva û li gor pîvana milyaket a ku mirov wê bi kar tîne, sed û çil û çar gaz* bû.[i] 18Û dîwar ji yêşîm hatibû çêkirin û bajar zêrê xasê mîna cama safî bû.19Bingehên dîwarê bajêr, bi her cûreyê kevirên hêja hatibûn xemilandin. Bingeha pêşî yêşîm, ya diduyan safîr, ya sisiyan eqîqê gewr, ya çaran zimrûd,20ya pêncan eqîqê spî, ya şeşan eqîqê sor, ya heftan yaqûtê zer, ya heştan zimrûdê şîn, ya nehan zeberced, ya dehan zimrûdê zer, ya yanzdehan yaqûtê şîn, ya diwanzdehan yaqûtê binefşî bû.21Diwanzdeh dergeh diwanzdeh dur bûn, her dergehek ji durekê bû û kolana bajêr zêrê xas ê wek cama zelal bû.[j] 22Min di bajêr de Perestgeh nedît; çimkî Xudan Xwedayê karîndarê her tiştî û Berx Perestgeha wî ne.23Ne hewce ye ku roj û heyv bajêr ronahî bikin, çimkî rûmeta Xwedê wî ronahî dike û Berx çira wî ye.[k] 24Milet wê di ronahiya wî de rêve herin û padîşahên dinyayê wê rûmeta xwe bînin nav wî.25Tu rojan dergehên wî nayên girtin, çimkî li wê derê nabe şev.[l] 26Wê rûmet û serbilindahiya miletan bînin nav wî.27Lê qet tiştekî murdar nakeve nav bajêr. Û yên ku pîsîtiyê dikin û derewan dikin jî, nakevin nav wî. Bi tenê yên ku di kitêba Berx ya jiyanê de hatine nivîsîn wê bikevin nav wî.[m] 
a.  21:1 Îşaya 65:17; Petrûs II, 3:13
b.  21:3 Qanûna Kahîntiyê 26:11; Hezekiyêl 37:28
c.  21:4 Îşaya 25:8
d.  21:6 Alfa û Omêga: Herfên pêşî û paşî yên alfabeya Yewnanî.
e.  21:7 Zebûr 89:26-27
f.  21:10 Hezekiyêl 40:2
g.  21:12-13 Hezekiyêl 48:30-35
h.  21:16 12000 meydan ji 2200 km bêtir in.
i.  21:17 144 gaz li dor 70 metre ne.
j.  21:18-21 Îşaya 54:11-12
k.  21:23 Îşaya 60:19-20
l.  21:24-25 Îşaya 60:3, 11
m.  21:27 Hezekiyêl 44:9

Peyxama Yûhenna Beşê 20 Peyxama Yûhenna Beşê 22 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 

			  Încîl (Mizgînî)			
Încîl (Mizgînî) » Peyxama Yûhenna » Beşê 22 Çemê Ava Jiyanê 1Hingê milyaket çemê ava jiyanê nîşanî min da. Ew wek cama zelal bû û ji textê Xwedê û Berx derdiket û di nava kolana bajêr de diherikî.2Li herdu aliyên çem dara jiyanê hebû; diwanzdeh cûreyên fêkî pê ve tê û ew her meh fêkiyê xwe dide. Û pelên darê ji bo saxbûna miletan in.[a] 3Êdî tiştê nifirlêbûyî wê qet nebe. Textê Xwedê û Berx wê di nav bajêr de be û xulamên wî wê xizmetê ji wî re bikin.4Ewê rûyê wî bibînin û navê wî wê li ser eniya wan be.5Û êdî nabe şev û hewcedariya wan bi ronahiya çirayê û bi ronahiya rojê namîne, çimkî Xudan Xwedê wê ronahiyê bide wan û wê her û her padîşahiyê bikin.[b] Îsa Mesîh Tê 6Milyaket ji min re got: «Ev peyvên ha dilsoz û rast in. Xudan, Xwedayê ku Ruhê xwe dide pêxemberan, milyaketê xwe şand, da ku tiştên ku divê di nêzîk de çêbin, nîşanî xulamên xwe bide.»7«Va ye, ez zû têm. Xwezî bi wî yê ku peyvên pêxemberîtiyê yên vê kitêbê digire!»8Ez Yûhenna* me, yê ku ev tiştên ha bihîstine û dîtine. Û gava min ew bihîstin û dîtin, ez li ber lingên wî milyaketê ku ev tiştên ha nîşanî min dan, deverû çûm ser çokan, da ku ez biperizim wî.9Lê wî ji min re got: «Nebe ku tu vê yekê bikî! Ez xizmet-hevalê te me, yê birayên te yên pêxember û yê wan kesan im ku peyvên vê kitêbê digirin. Ji Xwedê re here ser çokan.»10Hingê wî ji min re got: «Peyvên pêxemberîtiyê yên vê kitêbê mor neke, çimkî wext nêzîk e.11Yê ku neheqiyê dike, bila bêtir neheqiyê bike, yê pîs bila pîstir be, yê rastdar bila bêtir rastiyê bike û yê pîroz bila  pîroztir be.»12«Va ye, ez zû têm û xelata min di destê min de ye, da ku ez li gor kirinên her yekî bidim wî.[c] 13Alfa û Omêga, Yê Pêşî û Yê Paşî, Destpêk û Dawî ez im.»14«Xwezî bi wan ên ku xiftanê xwe şuştine, da ku heqê wan hebe, ku bên dara jiyanê û di dergehên bajêr re bikevin hundir![d] 15Yên wek kûçikan, yên sêrbaz, yên zînakar û yên mêrkuj, yên pûtperest û her kesê ku ji derewan hez dike û derewan dike, ew li derve ne.16«Ez Îsa, min milyaketê xwe şand, da ku ew ji bo civînên bawermendan li ser van bûyeran ji we re şahidiyê bike. Ez ra* û dûndana* Dawid* im, ez stêra sibê ya şewqdar im.»[e] 17Ruh û bûk dibêjin: «Were!» Û yê dibihîze bila bêje: «Were!» Û yê tî bûye bila bê; yê dixwaze bila belaş ava jiyanê bistîne.[f] 18Ez ji her kesê ku peyvên pêxemberîtiyê yên vê kitêbê dibihîze re şahidiyê dikim: Eger mirovek tiştekî li ser van zêde bike, Xwedê wê van belayên ku di vê kitêbê de nivîsî ne bîne serê wî.[g] 19Û eger mirovek ji peyvên pêxemberîtiyê yên vê kitêbê derxe, Xwedê wê para wî ji dara jiyanê ya ku di vê kitêbê de nivîsî ye û ji Bajarê* Pîroz derxe.20Yê ku şahidiyê ji van tiştan re dike, dibêje: «Erê, ez zû têm». Amîn. Were, ya Xudan Îsa.21Kerema Xudan Îsa li ser we hemûyan be.
a.  22:2 Destpêkirin 2:9; Hezekiyêl 47:12
b.  22:5 Îşaya 60:19; Daniyêl 7:18
c.  22:12 Îşaya 62:11; Yêremya 17:10
d.  22:14 Destpêkirin 2:9
e.  22:16 Hejmartin 24:17
f.  22:17 Îşaya 55:1
g.  22:18 Dubarekirina Şerîetê 12:32

Peyxama Yûhenna Beşê 21  Beşê 1 Search Keyword in BibleBible Multi-Readکتێبی پیرۆزÎncîl (Mizgînî)په‌رتوکا پیرۆزKurmanji New Testamentپرتوکا پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزکتێبی پیرۆزکتێبی پیرۆزکتێبی پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزپرتوکا پیرۆزMy Verses 