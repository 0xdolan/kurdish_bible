



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 1بنیاتێ عیسایێ مەسیح 1نەژادنامەیا عیسایێ مەسیح[a] ، كوڕێ داوودی، كوڕێ ئیبراهیمی، ئەڤەیە:2ئیبراهیمی ئیسحاق ژێبوو،ئیسحاقی یەعقوب ژێبوو،3یەهودای پێرێز و زەراح ژ تامارێ بوون،پێرێزی حەسرۆن ژێبوو،4ئارامی عەمیناداب ژێبوو،عەمینادابی نەحشۆن ژێبوو،5سەلمۆنی بۆعەز ژ راحابێ بوو،بۆعەزی عوڤێد ژ رائووتێ بوو،6و یێشای داوود پاشا ژێبوو.داوودی سلێمان ژ ژنا ئوریای بوو،7سلێمانی رەحەڤعام ژێبوو،رەحەڤعامی ئەبیا ژێبوو،8ئاسافی یەهۆشافات ژێبوو،یەهۆشافاتی یەهۆرام ژێبوو،9عوزیای یۆتام ژێبوو،یۆتامی ئاحاز ژێبوو،10حزقیای مناشە ژێبوو،مناشەی ئامۆن ژێبوو،11و یۆشیای یەهۆیاخین و برایێن وی د دەمێ راگوهاستنێ[b]  دا بۆ بابلێ ژێبوون.12پشتی راگوهاستنێ بۆ بابل:یەهۆیاخینی شەئەلتئێل ژێبوو،13زەروبابلی ئەبیهود ژێبوو،ئەبیهودی ئێلیاقیم ژێبوو،14عازوری سادۆق ژێبوو،سادۆقی ئەخیم ژێبوو،15ئێلیهودی ئێلعازار ژێبوو،ئێلعازاری مەتتان ژێبوو،16و یەعقوب بابێ یوسڤێ هەڤژینێ مەریەمێ بوو،ئەوا عیسایێ كو دبێژنێ مەسیح ژێبووی.17ئەڤجا ژمارەیا بەرەبابان ژ ئیبراهیمی هەتا داوودی چواردەنە و ژ داوودی هەتا راگوهاستنێ بۆ بابلێ چواردەنە و ژ راگوهاستنێ بۆ بابلێ هەتا مەسیحی چواردە بەرەبابن.ژدایكبوونا عیسایێ مەسیح 18ژدایكبوونا عیسایێ مەسیح هۆسا بوو: دایكا وی مەریەم دەزگرا یوسڤی بوو. ژ بەری كو ئەو هەردوو بگەهنە ئێك، دەركەفت كو مەریەم ژ گیانێ پیرۆز[c]  یا ب دوو گیان كەفتی.19لێ چنكو یوسڤێ دەزگرێ وێ مرۆڤەكێ راستدار[d]  بوو و نەدڤیا وێ شەرمزار بكەت، ئینا بڕیار دا ب نەپەنی ڤە بەردەت.20لێ دەمێ هزر د ڤێ چەندێ دا دكر، وەسا چێبوو فریشتەیەكێ خودانی[e]  بۆ وی د خەونێ دا دیار بوو و گۆتێ: «یوسڤێ كوڕێ داوودی تۆ ژ هندێ نەترسە كو مەریەمێ وەكو هەڤژین بۆ خۆ ببەی، چنكو ئەوێ د زكێ وێ دا ژ گیانێ پیرۆزە.21دێ وێ كوڕەك بیت و تۆ دێ ناڤێ وی كەیە عیسا[f] ، چنكو ئەو دێ گەلێ خۆ ژ گونەهێن وان قورتال كەت.»22ئەڤە هەمی هاتە رویدان، دا ئەوا خودانی ل سەر ئەزمانێ پێغەمبەری[g]  گۆتی، ب جهـ بهێت:23«ئەڤە دێ كچا پاكیزە[h]  ب دووگیان كەڤیت و دێ كوڕەك بیتو دێ بێژنێ عەمانوئێل»24دەمێ یوسڤ ژ خەو رابووی، وی ئەو كر یا فریشتەیێ خودانی فەرمان لێ كری و مەریەم وەكو هەڤژین بۆ خۆ بر.25لێ ئەو نەچوو د ناڤ نڤینێن وێ دا هەتا كوڕەك بووی و ناڤێ وی كرە عیسا.
a.  1‏:1 ل فەرهەنگۆكێ بنێڕە مەسیح*.
b.  1‏:11 دەمێ خەلكێ یەهودیایێ بۆ بابلێ ب نەچاری هاتیە راگوهاستن ل ساڵا 597 ب. ز. ل فەرهەنگۆكێ بنێڕە راگوهاستن بۆ بابل*.
c.  1‏:18 q گیانێ پیرۆز: ئانكو گیانێ خودێ. ل فەرهەنگۆكێ بنێڕە گیانێ پیرۆز*.
d.  1‏:19 ئەوێ كو كریارا وی یا راست و دروستە.
e.  1‏:20 ل ڤێرێ ‹خودان› جهناڤێ خودێیە، ل فەرهەنگۆكێ بنێڕە خودان*.
f.  1‏:21 ب یونانی ‹یێسوس›. ب عیبرانی ‹یێشوعا›. رامانا ناڤی ‹خودان قورتال دكەت›.
g.  1‏:22 مەبەست ژێ ئیشایا پێغەمبەرە. ل فەرهەنگۆكێ بنێڕە.
h.  1‏:23 q پاكیزە: ئانكو ئەوا كچینیا خۆ ژ دەست نەدای.

   به‌شێ مزگینیا مەتتای   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 2سەرەدانا موغان 1پشتی عیسا ل بێت‌لەحم، ل دەڤەرا یەهودیایێ ل سەردەمێ هێرودێسێ پاشا، ژ دایك بووی، وەسا چێبوو هندەك موغ[a]  ژ لایێ رۆژهەلاتێ ڤە هاتنە ئورشەلیمێ2و پرسیار كرن: «كانێ ئەوێ ژ دایك بووی كو پاشایێ جوهیانە؟ چنكو مە ستێرا وی ل رۆژهەلاتێ دیتیە، ئەڤجا ئەم یێن هاتین بۆ وی سوجدێ ببەین.»3دەمێ هێرودێس پاشای ئەڤە بهیستی، ئەو و هەمی خەلكێ ئورشەلیمێ تێك چوون.4ئینا وی هەمی سەرۆكێن كاهنان ل گەل مامۆستایێن دەستووری یێن جوهیان[b]  كۆم كرن و ژێ پرسی: «مەسیح دێ ل كیرێ ژ دایك بیت؟»5ئینا وان گۆتە وی: «ل بێت‌لەحما یەهودیایێ، چنكو هۆسا ل سەر ئەزمانێ پێغەمبەری یا هاتیە نڤیسین:6‹لێ تۆ، هەی بێت‌لەحما ل ئەردێ یەهودای،قەت د ناڤ سەروەرێن یەهودای دا نە یا كێمترینی،7پاشی هێرودێسی ب نهێنی ڤە گازی كرە موغان و دەمێ دیاربوونا ستێرێ ژ وان پرسی.8پاشی هنارتنە بێت‌لەحم و گۆت: «هەڕن و باش ل زاڕۆكی بگەڕن و دەمێ هوین دبینن بێژنە من، دا ئەز ژی بهێم و سوجدێ بۆ ببەم.»9پشتی وان ئاخفتنا پاشای بهیستی، ب رێ كەفتن، پاشی وەسا چێبوو ئەو ستێرا كو بەری هنگی وان ل رۆژهەلاتێ دیتی، ل پێشیا وان دچوو، هەتا ل هنداڤ وی جهی راوەستیای یێ زاڕۆك لێ.10دەمێ وان ستێر دیتی، كەیفخۆشیەكا گەلەك مەزن بۆ وان چێبوو.11دەمێ ب ژۆر كەفتینە مالێ، وان زاڕۆك ل گەل مەریەما دایكا وی دیت. ئینا چوك ڤەدان و سوجدە بۆ وی بر، پاشی سندوقێن خۆ ڤەكرن و خەلاتێن زێڕی و بخویر[c]  و موڕ[d]  پێشكێشی وی كرن.12ئەو د رێكەكا دی را بەرەڤ وەڵاتێ خۆ ڤەگەڕیانەڤە، ژ بەر كو د خەونێ دا هاتنە ئاگەهدار كرن كو نەزڤڕنەڤە نك هێرودێسی.رەڤین بەرەڤ مسرێ 13دەمێ موغ چووین، وەسا چێبوو فریشتەیەكێ خودانی د خەونێ دا بۆ یوسڤی دیار بوو و گۆتێ: «رابە، زاڕۆكی و دایكا وی بڕەڤینە مسرێ و ل وێرێ بمینە هەتا ئەز دبێژمە تە، چنكو هێرودێسی ل بەرە ل زاڕۆكی بگەڕیێت، دا وی بكوژیت.»14ئەڤجا یوسڤ د وێ شەڤێ دا رابوو و زاڕۆك و دایكا وی بەرەڤ مسرێ ڤە برن15و هەتا مرنا هێرودێسی ل وێرێ ما. ئەڤ چەندە چێبوو دا ئەوا خودانی ل سەر ئەزمانێ پێغەمبەری گۆتی، ب جهـ بهێت: «من كوڕێ خۆ ژ مسرێ گازی كر.» [e] 16دەمێ هێرودێسی زانی موغان رێز لێ نەگرت، گەلەك تۆڕە بوو. سەرباز هنارتن و هەمی كوڕكێن بێت‌لەحم و دەوروبەرێن وێ، ئەوێن ژ دوو ساڵیێ بچویكتر كوشتن، ل دویڤ وی دەمی یێ ژ موغان زانی.17هنگی ئەوا ل سەر ئەزمانێ یەرمیا پێغەمبەری هاتیە گۆتن، ب جهـ هات، ئەوا دبێژیت:18«دەنگەك ل رامە هاتە بهیستن،گری و نالینەكا دژوار!ڤەگەڕیان ژ مسرێ بۆ ناسیرەیێ 19پشتی هێرودێس مری، وەسا چێبوو فریشتەیەكێ خودانی ل مسرێ د خەونەكێ دا بۆ یوسڤی دیار بوو20و گۆتێ: «رابە زاڕۆكی و دایكا وی ببە و هەڕە ئەردێ ئیسرائیلێ، چنكو ئەوێن ل كوشتنا زاڕۆكی دگەڕیان، یێن مرین!»21ئەڤجا رابوو زاڕۆك و دایكا وی برن و چوو د ئەردێ ئیسرائیلێ دا.22لێ دەمێ گوهـ لێ بووی كو ئەرخیلاووس ل شوینا بابێ خۆ هێرودێسی یێ دەستهەلاتێ ل سەر دەڤەرا یەهودیایێ دكەت، ترسیا بچیتە وێرێ. هنگی د خەونێ دا هاتە ئاگەهدار كرن، ئەڤجا قەستا دەڤەرا جەلیل كر.23هات و ل باژێڕێ دگۆتنێ ‹ناسیرە› خۆجهـ بوو. ئەڤ چەندە چێبوو، دا ئەوا ل سەر ئەزمانێ پێغەمبەران هاتیە گۆتن، ب جهـ بهێت: «دێ بێژنێ یێ ناسیرەیی.»
a.  2‏:1 q موغ: ب یونانی ‹مەغۆس›. دبیت زانایێن ئایینێ زەرەدەشتی بن كو ستێرناسی ژی دكر.
b.  2‏:4 ل فەرهەنگۆكێ بنێڕە پەیڤێن كاهن* و مامۆستایێن دەستووری*.
c.  2‏:11 ب یونانی ‹لبان›. ل فەرهەنگۆكێ بنێڕە لبان*.
d.  2‏:11 q موڕ: روینەكێ بێهنخۆشە. ل فەرهەنگۆكێ بنێڕە موڕ*.
e.  2‏:15 هۆشێیەع 11‏:1

مزگینیا مەتتای   به‌شێ 1مزگینیا مەتتای   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 3یوحەننایێ تافیركەر رێكێ ئامادە دكەت 1د وان رۆژان دا، یوحەننایێ تافیركەر ل چۆلێ یەهودیایێ دیار بوو، ئەوی رادگەهاند2و دگۆت: «ل خۆ بزڤڕن، چنكو پاشایەتیا ئەسمانان یا نێزیك بووی.»3یوحەننا ئەوە یێ ئیشایا پێغەمبەری بەحسێ وی كری و گۆتی:«دەنگەك ل چۆلی گازی دكەت:4یوحەننای جلكەكێ ژ پویرتێ حێشتران دكرە بەر خۆ و ناڤتەنگا خۆ ب قایشەكا كەڤلی گرێ ددا و خوارنا وی كولی و هنگڤینێ چۆلی بوون.5هنگی خەلكێ ئورشەلیمێ و هەمی دەڤەرا یەهودیایێ و هەمی دەوروبەرێن رویبارێ ئوردن دەردكەفتن و بەرەڤ وی دچوون6و دانپێدان ب گونەهێن خۆ دكر و ل سەر دەستێ وی د رویبارێ ئوردن دا دهاتنە تافیركرن[a] .7دەمێ یوحەننای دیتی گەلەك ژ فەریسی و سەدوقیان[b]  یێ دهێنە نك وی دا بهێنە تافیركرن، گۆتە وان: «هەی تێژكێن ماران، كێ هوین ئاگەهدار كرینە ژ تۆڕەبوونا بهێت بڕەڤن؟8بەرهەمەكێ وەسا بدەن كو هەژی لخۆزڤڕینێ بیت9و د دلێ خۆ دا نەبێژن: ‹ئیبراهیم بابێ مەیە›، چنكو ئەز دبێژمە هەوە كو خودێ دشێت ژ ڤان بەران زاڕۆكان بۆ ئیبراهیمی دەربئێخیت.10ئەڤە دەڤێ بڤری یێ ل سەر رەها دارێ هاتیە دانان. ئەڤجا هەر دارەكا بەرهەمەكێ باش نەدەت، دێ هێتە بڕین و بۆ ناڤ ئاگری هێتە هاڤێتن.11ژ بۆ لخۆزڤڕینێ ئەز هەوە ب ئاڤێ تافیر دكەم، لێ ئەوێ پشتی من دهێت ژ من ب هێزترە، ئەز نە یێ هەژی هەلگرتنا پێلاڤا ویمە. ئەو دێ هەوە ب گیانێ پیرۆز و ئاگری تافیر كەت.12ملهێبا[c]  وی یا د دەستی دا و دێ بێدەرا خۆ پاقژ كەت و گەنمێ خۆ د عومبارێ دا خڕڤە كەت، لێ كایێ دێ ب ئاگرەكێ ناڤەمریێت، سوژیت.»تافیركرنا عیسایێ مەسیح 13هنگی عیسا ژ دەڤەرا جەلیل هاتە رویبارێ ئوردن و چوو نك یوحەننای، دا ل سەر دەستێ وی بهێتە تافیركرن.14لێ یوحەننا رازی نەبوو و گۆت: «ئەز یێ پێدڤیمە ل سەر دەستێ تە بهێمە تافیركرن و تۆ یێ دهێیە نك من؟!»15ئینا عیسای بەرسڤا وی دا و گۆتێ: «ڤێ گاڤێ رازی ببە! چنكو هۆسا باشە كو هەر تشتێ خودێ دڤێت[d] ، ئەم وی ب جهـ بینین.» وێ گاڤێ یوحەننا رازی بوو.16پشتی عیسا هاتیە تافیركرن، ئێكسەر ژ ئاڤێ دەركەفت و ژ نشكەكێ ڤە ئەسمان بۆ وی ڤەبوو و دیت گیانێ خودێ وەكو كووترەكێ هاتە خوار و ل سەر وی دادا17و دەنگەكی ژ ئەسمانان گۆت: «ئەڤەیە كوڕێ من یێ خۆشتڤی، ئەوێ دلێ من پێ خۆش بووی!»
a.  3‏:6 q تافیركرن: ئانكو ژێرئاڤكرن كو نیشانە بۆ تۆبەكرنێ و پاقژبوونێ ژ گونەهان. ل فەرهەنگۆكێ بنێڕە. 
b.  3‏:7 دوو رێبازێن ئایینی یێن جوهیانە. د فەرهەنگۆكێ دا بنێڕە فەریسی* و سەدوقی*.
c.  3‏:12 ئامیرەكە كو دەخل و دانی پێ ددەنە بای.
d.  3‏:15 q هەر تشتێ خودێ دڤێت: دەق و دەق: ‹هەر راستداریەكێ›.

مزگینیا مەتتای   به‌شێ 2مزگینیا مەتتای   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 4ئبلیس عیسای تاقی دكەت 1پاشی گیانێ خودێ عیسا برە چۆلی، دا ژ لایێ ئبلیسی ڤە بهێتە تاقیكرن.2پشتی چل رۆژ و چل شەڤان ب رۆژی بووی، برسی بوو.3تاقیكەر هاتە نك وی و گۆتێ: «ئەگەر تۆ كوڕێ خودێی، بێژە ڤان بەران ببنە نان!»4عیسای بەرسڤ دا و گۆت: «یا هاتیە نڤیسین:‹مرۆڤ نە ب تنێ ب نانی دژیت،5پاشی ئبلیسی ئەو برە باژێڕێ پیرۆز و ل سەر لێڤا بانێ پەرستگەهێ راوەستاند6و گۆتێ: «ئەگەر تۆ كوڕێ خودێی، خۆ بهاڤێژە خوارێ، چنكو یا هاتیە نڤیسین:‹ئەو دێ دەربارەی تە فەرمانێ ل فریشتەیێن خۆ كەت7عیسای گۆتێ: «هەروەسا یا هاتیە نڤیسین: ‹خودان خودایێ خۆ تاقی نەكە›!»[a] 8پاشی ئبلیسی ئەو برە سەرێ چیایەكێ گەلەك بلند و هەمی پاشایەتیێن جیهانێ و مەزناهیا وان نیشا دان9و گۆتێ: «ئەز دێ ڤان هەمیان دەمە تە، ئەگەر تۆ بۆ من چوك ڤەدەی و سوجدێ ببەی!»10ئینا عیسای گۆتێ: «هەڕە هەی ئبلیس! چنكو یا هاتیە نڤیسین:‹بۆ خودان خودایێ خۆ سوجدێ ببە و وی ب تنێ بپەرێسە›.»[b] 11وی دەمی ئبلیسی ئەو هێلا و وەسا چێبوو فریشتە هاتنە نك و خزمەتا وی كر.عیسا دەست ب كارێ مزگینیدانێ دكەت 12پشتی عیسای گوهـ لێ بووی كو یوحەننا یێ هاتیە گرتن، چوو جەلیل13و ناسیرە هێلا و بەرەڤ كەفەرناحوم چوو، ئەوا دكەڤیتە سەر لێڤا دەریاكێ، ل ناڤ سنوورێن زەبولون و نەفتالی و ل وێرێ ئاكنجی بوو.14ئەڤ چەندە چێبوو داكو ئەوا ب رێیا ئیشایا پێغەمبەری هاتیە گۆتن، ب جهـ بهێت، دەمێ دبێژیت:15«ئەردێ زەبولون و ئەردێ نەفتالی،رێكا دەریایێ ل لایێ دی یێ رویبارێ ئوردن16ئەو خەلكێ د تاریاتیێ دا روینشتی،رۆناهیەكا مەزن دیت17ژ هنگی وەرە عیسای دەست ب راگەهاندنا مزگینیێ كر و دگۆت: «ل خۆ بزڤڕن، چنكو پاشایەتیا ئەسمانان یا نێزیك بووی.»عیسا شاگردێن ئێكەمین داخواز دكەت 18دەمێ عیسا ل بەر كنارێ دەریاكا جەلیل بڕێڤە دچوو، دوو برایێن ئێك دیتن، ئەو ژی شەمعون یێ دگۆتنێ پەترۆس و برایێ وی ئەندراوس بوون، یێ تۆڕێ دهاڤێژنە د دەریاكێ دا، چنكو ئەو ماسیگر بوون.19گۆتە وان: «ب دویڤ من بكەڤن، دێ هەوە كەمە نێچیرڤانێن مرۆڤان[c] !»20ئێكسەر وان تۆڕێن خۆ هێلان و ب دویڤ وی كەفتن.21پاشی ژ وێرێ وێڤەتر چوو، دوو برایێن دی دیتن، ئەو ژی یەعقوبێ كوڕێ زەبەدی و یوحەننایێ برایێ وی بوون. د بەلەمێ دا ل گەل بابێ خۆ تۆڕێن خۆ دروست دكرن، ئینا گازی وان كر.22وان ئێكسەر بەلەم و بابێ خۆ هێلان و ب دویڤ وی كەفتن.عیسا فێركرنێ دكەت و نەخۆشان ساخ دكەت 23عیسا ل ناڤ هەمی دەڤەرا جەلیل دگەڕیا و فێركرن د ناڤ كنیشتەیێن[d]  وان دا دكر، مزگینیا پاشایەتیێ رادگەهاند و هەمی دەرد و نەخۆشیێن د ناڤ خەلكی دا ساخ دكرن.24ئەڤجا ناڤودەنگێن وی ل هەمی سوریێ[e]  بەڵاڤ بوو، ئەوان ژی هەمی نەخۆش ئینانە نك، یێن دەرد و ژانێن جۆراوجۆر لێ، یێن ئەجنەیان هنگافتی، یێن تەبۆیی و یێن فاڵنجیبووی. وی هەمی ساخ كرن25و جەماوەرێن مەزن ژ جەلیل و دێكاپۆلیس[f]  و ئورشەلیمێ و یەهودیایێ و لایێ دی یێ رویبارێ ئوردن[g]  ب دویڤ كەفتن.
a.  4‏:7 گۆتارا مووسای 6‏:16
b.  4‏:10 گۆتارا مووسای 6‏:13
c.  4‏:19 q نێچیرڤانێن مرۆڤان: ئانكو یێن مرۆڤان قاییل دكەن كو ببنە شاگردێن مەسیحی.
d.  4‏:23 q كنیشتە: جهێ پەرستنێ یێ جوهیان. ل فەرهەنگۆكێ بنێڕە.
e.  4‏:24 q سوری: مەبەست پێ ئەو دەڤەرە یا دكەڤیتە باكوورێ جەلیل. ل فەرهەنگۆكێ بنێڕە.
f.  4‏:25 q دێكاپۆلیس: ئانكو دەهـ باژێڕ. ل فەرهەنگۆكێ بنێڕە. 
g.  4‏:25 رویبارێ ئوردن دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.

مزگینیا مەتتای   به‌شێ 3مزگینیا مەتتای   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 5گۆتارا ل سەرێ چیای 1دەمێ عیسای جەماوەرێ خڕڤەبووی دیتی، سەركەفتە چیای و روینشت. شاگردێن وی خۆ نێزیكی وی كر2و وی دەست ب فێركرنا وان كر و گۆت:3«خوزیكێن وان یێن ب گیانی د هەژار،چنكو پاشایەتیا ئەسمانان یا وانە.4خوزیكێن خەمباران،چنكو دێ هێنە دلشادكرن.5خوزیكێن دەروونبچویكان،چنكو ئەو دێ بنە میراتگرێن ئەردی.6خوزیكێن برسی و تێهنیێن راستداریێ،چنكو ئەو دێ هێنە تێركرن.7خوزیكێن دلۆڤانان،چنكو دێ دلۆڤانی پێ هێتە برن.8خوزیكێن دلپاقژان،چنكو ئەو دێ خودێ بینن.9خوزیكێن ئاشتیخوازان،چنكو دێ بێژنە وان كوڕێن خودێ.10خوزیكێن وان یێن ژ بەر راستداریێ تەپەسەر دبن،چنكو پاشایەتیا ئەسمانان یا وانە.11خوزیكێن هەوە، دەمێ ژ بەر من هەوە فهێت دكەن و تەپەسەر دكەن و ژ درەو ڤە هەمی جۆرێن پەیڤێن خراب دژی هەوە دبێژن.12دلخۆش و دلشاد ببن! ژ بەر كو خەلاتێ هەوە ل ئەسمانان یێ مەزنە، چنكو وان بەری هەوە پێغەمبەر ژی هۆسا تەپەسەر دكرن.خوێ و رۆناهی 13هوین خوێیا ئەردینە. لێ ئەگەر خوێ سویراتیا خۆ بەردا، دێ جارەكا دی ب چ هێتە سویركرن؟ ئێدی ب كێر چ ناهێت ژبلی كو بۆ ژ دەرڤە بهێتە هاڤێتن و مرۆڤ پێ لێ دانن.14هوین رۆناهیا جیهانێنە. ئەو باژێڕێ ل سەر چیای بیت ناهێتە ڤەشارتن،15هەروەسا كەس چرایەكی هەلناكەت و ل بن ئامانەكی بنخێڤیت، لێ ددانیتە سەر چرادانكێ، دا رۆناهیێ بدەتە هەمی كەسێن د مالێ ڤە.16بلا ب ڤی رەنگی رۆناهیا هەوە بەرامبەری خەلكی شەوقێ بدەت، دا كارێن چاك یێن هەوە ببینن و بابێ هەوە یێ ل ئەسمانان[a]  مەزن بكەن.عیسا فێركرنێ دەربارەی دەستووری دكەت 17هزر نەكەن ئەز یێ هاتیم دەستووری یان نڤیسارێن پێغەمبەران ژ كار بئێخم، نەخێر، ئەز یێ هاتیم دا تەمام كەم.18ئەز راستیێ دبێژمە هەوە: هەتا ئەرد و ئەسمان ژ ناڤ نەچن، پیتەك یان خالەك ژ دەستووری ژ ناڤ ناچیت، هەتا هەمی ب جهـ نەهێت.19لەوما هەر كەسێ بچویكترین فەرمان ژ ڤان فەرمانان ب جهـ نەئینیت و خەلك وەسا فێر كر، دێ ل پاشایەتیا ئەسمانان ب بچویكترین هێتە بناڤكرن، لێ ئەوێ ب جهـ بینیت و خەلك فێر كریێ، دێ د پاشایەتیا ئەسمانان دا بێژنێ مەزن.20ئەڤجا ئەز دبێژمە هەوە: ئەگەر راستداریا هەوە ژ یا فەریسیان و مامۆستایێن دەستووری پتر نەبیت، چ جاران هوین ناچنە د ناڤ پاشایەتیا ئەسمانان دا.فێركرن دەربارەی تۆڕەیی و كوشتنێ 21هەوە یا بهیستی كو یا گۆتیە خەلكێ بەرێ: ‹كوشتنێ نەكە[b]  و هەر كەسێ كوشتنێ بكەت، دێ هێتە حوكمكرن،›22لێ ئەز دبێژمە هەوە: هەر كەسێ ژ برایێ خۆ تۆڕە ببیت، هەژی حوكمكرنێیە و هەر كەسێ برایێ خۆ بێڕێز بكەت، هەژیە ل بەر جڤاتا بلند بهێتە دادگەهكرن و هەر كەسێ بێژیت ‹هەی دەبەنگ[c] !› هەژی ئاگرێ دۆزەخێیە.23ئەڤجا ئەگەر تە پێشكێشیێ خۆ ئینا قوربانگەهێ و ل وێرێ هاتە بیرا تە، كو برایێ تە تشتەكێ ل سەر تە هەی،24پێشكێشیێ خۆ ل بەر قوربانگەهێ بهێلە و هەڕە برایێ خۆ ئاشت بكە و پاشی وەرە پێشكێشیێ خۆ بدە.25لەزێ بكە هێشتا هوین د رێكا دادگەهێ دا ل گەل هەڤڕكێ خۆ پێك وەرە، نەكو ئەو تە رادەستی دادوەری بكەت و دادوەر تە رادەستی زێرەڤانی بكەت و ئەو تە بهاڤێتە د زیندانێ دا.26ئەز راستیێ دبێژمە تە: تۆ چ جاران ژ وێرێ دەرناكەڤی، تاكو تۆ فلسێ دویماهیێ نەدەی.فێركرن دەربارەی دەهمەنپیسی 27هەوە یا بهیستی كو یا گۆتی: ‹دەهمەنپیسیێ نەكە،›[d] 28لێ ئەز دبێژمە هەوە: هەر كەسێ ب چاڤەكێ خراب بەرێ خۆ بدەتە ژنكەكێ، ئەوی د دلێ خۆ دا دەهمەنپیسی ل گەل وێ كر.29ئەگەر چاڤێ تە یێ راستێ ببیتە ئەگەرێ هەلنگفتنا تە، بینە دەرێ و بهاڤێژە. بۆ تە چێترە ئێك ژ ئەندامێن لەشێ تە ژ ناڤ بچیت، نەكو هەمی لەشێ تە بۆ دۆزەخێ بهێتە هاڤێتن.30ئەگەر دەستێ تە یێ راستێ ببیتە ئەگەرێ هەلنگفتنا تە، ببڕە و بهاڤێژە. بۆ تە چێترە ئێك ژ ئەندامێن لەشێ تە ژ ناڤ بچیت، نەكو هەمی لەشێ تە بچیتە د دۆزەخێ دا.فێركرن دەربارەی ژن بەردانێ 31یا هاتیە گۆتن: ‹هەر كەسێ ژنا خۆ بەردەت، پێدڤیە بەلگەنامەیا بەردانێ بدەتێ.›[e] 32لێ ئەز دبێژمە هەوە: هەر كەسێ نە ژ بەر دەهمەنپیسیێ ژنا خۆ بەردەت، دبیتە ئەگەرێ هندێ كو ئەو ژن ببیتە دەهمەنپیس[f] ، هەروەسا هەر كەسێ ژنكەكا بەردای بۆ خۆ بینیت، دەهمەنپیسیێ دكەت.[g] فێركرن دەربارەی سویندێ 33هەروەسا، هەوە یا بهیستی كو یا گۆتیە خەلكێ بەرێ: ‹سویندا خۆ نەشكێنە، لێ ئەو سۆزا تە بۆ خودانی دای، ب جهـ بینە.›[h] 34لێ ئەز دبێژمە هەوە: قەت سویند نەخۆن، نە ب ئەسمانی، چنكو ئەو تەختێ خودێیە،35نە ب ئەردی ژی، چنكو ئەو جهێ پێیێن ویە، نە ب ئورشەلیمێ ژی، چنكو ئەو باژێڕێ پاشایێ مەزنە.36ب سەرێ خۆ ژی سویند نەخۆ، چنكو تۆ نەشێی مویەكێ ب تنێ، سپی بكەی یان رەش بكەی.37بلا ‹بەلێ› یا هەوە ‹بەلێ› بیت و ‹نە› یا هەوە ‹نە› بیت و ژ ڤێ پێڤەتر، ژ خرابیێیە[i] .فێركرن دەربارەی تۆلڤەكرنێ 38هەوە یا بهیستی، كو یا گۆتی: ‹چاڤ ب چاڤیە و ددان ب ددانی.›[j] 39لێ ئەز دبێژمە هەوە: بەرهنگاریا كەسەكێ خراب نەكەن. لێ ئەوێ شەقەك ل رویێ تە یێ راستێ دا، رویێ خۆ یێ دی ژی بدە بەر.40ئەوێ بڤێت تە ببەتە دادگەهێ داكو كراسێ تە ژ تە بستینیت، كوركێ خۆ ژی بۆ بهێلە.41ئەگەر ئێكی تۆ نەچار كری میلەكی ل گەل بچی[k] ، تۆ دوو میلان ل گەل هەڕە.42ئەوێ ژ تە بخوازیت تۆ بدێ و ئەوێ قەرەك ژ تە بڤێت بێ هیڤی ڤەنەگێڕە.حەز ژ دوژمنێن خۆ بكەن 43هەوە یا بهیستی، كو یا گۆتی: ‹حەز ژ نێزیكێ خۆ بكە[l]  و كەربێن خۆ ژ دوژمنێ خۆ ڤەكە.›44لێ ئەز دبێژمە هەوە: حەز ژ دوژمنێن خۆ بكەن و نڤێژان بكەن بۆ ئەوێن هەوە تەپەسەر دكەن،45دا ببنە كوڕێن بابێ خۆ ئەوێ ل ئەسمانی، ئەوێ رۆژا خۆ ل سەر باش و خرابان دهەلینیت و بارانێ ل سەر بێگونەهـ و گونەهباران دبارینیت.46ما چ پاداشت[m]  د هندێ دایە كو هوین حەز ژ وان بكەن یێن حەز ژ هەوە دكەن؟ ما باجگر ژی ڤێ چەندێ ناكەن؟47و ئەگەر هەوە ب تنێ سڵاڤی برایێن خۆ كر، ئەرێ ما هەوە قەنجیەك كر؟ ما پووتپەرێس[n]  ژی وێ ناكەن؟48ئەڤجا د بێكێماسی بن هەروەكو بابێ هەوە یێ ئەسمانی یێ بێكێماسیە.
a.  5‏:16 q بابێ هەوە یێ ل ئەسمانان: مەبەست پێ خودێیە. ل فەرهەنگۆكێ بنێڕە باب*.
b.  5‏:21 دەركەفتن 20‏:13؛ گۆتارا مووسای 5‏:17
c.  5‏:22 q دەبەنگ: ئەحمەق
d.  5‏:27 دەركەفتن 20‏:14؛ گۆتارا مووسای 5‏:18
e.  5‏:31 گۆتارا مووسای 24‏:1
f.  5‏:32 ژ بەر كو ئەو بۆ ژیارا خۆ نەچارە شوی ب ئێكێ دی بكەت، ئەڤە ب خۆ ژی، ل دویڤ فێركرنا مەسیحی، دەهمەنپیسیە.
g.  5‏:32 مەتتا 19‏:9؛ مەرقۆس 10‏:11‏-12؛ لوقا 16‏:18‏ 
h.  5‏:33 پەرستن و پیرۆزی 19‏:12؛ سەرژمێری 30‏:2؛ گۆتارا مووسای 23‏:21
i.  5‏:37 q ژ خرابیێیە: ئانكو ‹ژ یێ خراب دهێت›.
j.  5‏:38 دەركەفتن 21‏:24؛ پەرستن و پیرۆزی 24‏:20؛ گۆتارا مووسای 19‏:21
k.  5‏:41 ل وی سەردەمی، ئەردێ ئیسرائیلێ ژ لایێ رۆماییان ڤە یێ داگیركری بوو. چەكدارێن رۆمایی ماف هەبوو خەلكی نەچار بكەن كو بارێ وان هەلگرن و هەتا میلەكی ل گەل بچن، ئانكو نێزیكی 1,5 كیلۆمەتران بوو.
l.  5‏:43 پەرستن و پیرۆزی 19‏:18
m.  5‏:46 مەبەست پێ ئەو پاداشتە یێ خودێ ددەتە مرۆڤان.
n.  5‏:47 q پووتپەرێس: صەنەمپەرێس

مزگینیا مەتتای   به‌شێ 4مزگینیا مەتتای   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 6هاریكاریا هەژاران 1هشیار بن ئایینداریا خۆ ل پێش چاڤێن خەلكی نەكەن داكو ژ لایێ وان ڤە بهێنە دیتن، چنكو هنگی هەوە ل نك بابێ خۆ یێ ل ئەسمانان پاداشت نابیت.2لەوما هەر دەمێ تۆ خێرەكێ دكەی، دەنگی ژێ نەئینە[a] ، هەروەكو مرۆڤێن دووڕوی ل جادە و كنیشتەیان دكەن، دا ژ لایێ مرۆڤان ڤە بهێنە مەزن كرن. ب راستی دبێژمە هەوە: وان پاداشتێ خۆ وەرگرتییە.3لێ دەمێ تۆ خێرەكێ دكەی، نەهێلە دەستێ تە یێ چەپێ بزانیت كا دەستێ تە یێ راستێ چ دكەت،4داكو خێرا تە یا نەپەنی بیت و بابێ تە، ئەوێ نەپەنیان دبینیت، دێ پاداشتێ تە دەتە تە.نڤێژكرن 5دەمێ هوین نڤێژێ دكەن، وەكو مرۆڤێن دووڕوی نەبن، ئەوێن حەز دكەن ل كنیشتەیان و دووڕیانێن جادەیان بڕاوەستن و نڤێژان بكەن داكو مرۆڤ وان ببینن. ب راستی دبێژمە هەوە: وان پاداشتێ خۆ وەرگرتییە.6لێ دەمێ تۆ نڤێژێ دكەی، هەڕە د ژۆرا خۆ ڤە و دەرگەهی بگرە و بۆ بابێ خۆ، ئەوێ نەبەرچاڤ، نڤێژان بكە و بابێ تە، ئەوێ نەپەنیان دبینیت، دێ پاداشتێ تە دەتە تە.7دەمێ هوین نڤێژان دكەن، وەكو پووتپەرێسان[b]  دپڕبێژ نەبن، چنكو یا ژ وان ڤە چەند زێدە بئاخڤن دێ پتر هێنە بهیستن.8ئەڤجا وەكو وان نەبن، چنكو بابێ هەوە دزانیت كا هەوە چ دڤێت بەری هوین داخوازێ ژێ بكەن.9ئەڤجا هوین نڤێژان هۆسا بكەن:بابێ مە یێ ل ئەسمانان،10بلا پاشایەتیا تە بهێت،بلا حەزا تە ب جهـ بهێت،11نانی تێرا مە، ئەڤرۆ بدە مە.12ل قەرێن مە ببورە[c] ، هەروەكو ئەم ل قەردارێن خۆ دبورین.13مە نەئێخە د تاقیكرنێ دا، لێ مە ژ خرابكاری[d]  قورتال بكە، چنكو پاشایەتی و هێز و مەزناهی هەروهەر یێن تەنە.ئامین.[e] 14ئەگەر هوین ل گونەهێن خەلكی یێن د دەرهەقا هەوە دا دهێنە كرن ببورن، بابێ هەوە یێ ئەسمانی ژی دێ ل گونەهێن هەوە بوریت،15لێ ئەگەر هوین ل گونەهێن خەلكی نەبورن، بابێ هەوە ژی ل گونەهێن هەوە نابوریت.رۆژیگرتن 16دەمێ هوین رۆژیان دگرن، ناڤ چاڤێن خۆ تێك نەدەن، هەروەكو دووڕوی دكەن، چنكو ئەو ناڤ چاڤێن خۆ تێك ددەن دا بۆ خەلكی دیار بكەن كو ئەو ب رۆژینە. ب راستی دبێژمە هەوە: وان پاداشتێ خۆ وەرگرتیە.17لێ دەمێ تۆ رۆژیێ دگری، دێمێ خۆ بشوو و سەرێ خۆ چەور بكە،18دا نە بۆ خەلكی، لێ بۆ بابێ تە یێ نەهێتە دیتن، دیار ببیت كو تۆ یێ ب رۆژی. ئەڤجا بابێ تە، ئەوێ نەپەنیان دبینیت، دێ پاداشتێ تە دەتە تە.گەنجینەیێن ل ئەسمانی 19گەنجینەیان بۆ خۆ ل سەر ئەردی كۆم نەكەن، ل وی جهێ دێ ژەنگ و خویرك پویچ كەن و دێ دزیكەر كونكەن و دزن.20لێ گەنجینەیان بۆ خۆ ل ئەسمانی كۆم كەن، ل وی جهێ نە ژەنگ و خویرك پویچ دكەن و نە دزیكەر كون دكەن و ددزن.21چنكو گەنجینەیا تە ل كیرێ بیت، دلێ تە ژی دێ ل وێرێ بیت!چرایێ لەشی 22چرایێ لەشی چاڤە. ئەڤجا ئەگەر چاڤێ تە یێ ساخلەم بیت، لەشێ تە هەمی دێ یێ ب رۆناهی بیت.23ئەگەر چاڤێ تە یێ خراب بیت، لەشێ تە هەمی دێ یێ تاری بیت. ئەگەر ئەو رۆناهیا د ناڤ تە دا تاریاتی بیت، تاریاتیەكا چەندا دژوارە!دوو خودان 24كەس نەشێت خزمەتا دوو خودانان بكەت، چنكو یان دێ كەرب ژ ئێكی ڤەبن و حەز ژ یێ دی كەت، یان ژی دێ گەهیتە ئێك ژ وان و یێ دی پشت گوهـ ڤە هاڤێت. هوین نەشێن خزمەتا خودێ و پارەی بكەن.خودێ چاڤێ خۆ ل مە دكەت 25ژ بەر ڤی ئەگەری ئەز دبێژمە هەوە: خەما ژیانا خۆ هەلنەگرن كا دێ چ خۆن و چ ڤەخۆن، یان لەشێ خۆ كا دێ چ كەنە بەر خۆ. ما ژیان ب تنێ خوارنە؟ و لەش ژی ب تنێ جل و بەرگە؟26بەرێ خۆ بدەنە باڵندەیێن ئەسمانی: ئەو نە دچینن و نە ددروین و نە ژی د عومباران دا كۆم دكەن و بابێ هەوە یێ ئەسمانی خوارنێ ددەتێ. ئەرێ ما هوین گەلەك ژ وان ب بهاتر نینن؟27ما كی ژ هەوە ب خەمخوارنێ دشێت دەمژمێرەكا ب تنێ ل سەر ژیێ خۆ زێدە بكەت؟28هەروەسا بۆچی ژ بەر جلكان هوین خەمان دخۆن؟ بەرێ خۆ بدەنە سیسنێن ئاقاری چەوا وەرارێ دكەن، نە خۆ دوەستینن و نە رستنێ دكەن،29لێ ئەز دبێژمە هەوە: خۆ سلێمانی ژی، د هەمی مەزناهیا خۆ دا، وەكو ئێك ژ ڤان جلێن جوان ل بەر خۆ نەكرینە!30ئەگەر خودێ گول و گیایێ ئاقاری، ئەوێ ئەڤرۆ هەی و سوبەهی دهاڤێژنە د تەنویرێ دا، هۆسا ب جلك بئێخیت، ئەرێ گەلی كێمباوەران، ما نە گەلەك مسۆگەرترە ئەو هەوە ب جلك بئێخیت؟31ئەڤجا خەمێ نەخۆن و بێژن: ‹ئەم دێ چ خۆین؟› یان ‹ئەم دێ چ ڤەخۆین؟› یان ‹ئەم دێ چ كەینە بەر خۆ؟›.32مللەتێن پووتپەرێس بزاڤێ بۆ ڤان هەمیان دكەن. بابێ هەوە یێ ئەسمانی دزانیت كو هەوە پێدڤی یا ب ڤان هەمیان هەی.33لێ هوین ل پێشیێ بزاڤێ بۆ پاشایەتیا خودێ و راستداریا وی بكەن، ئەڤە هەمی ژی بۆ هەوە دێ هێنە دان.34ژ بەر ڤێ چەندێ خەما سوبەهی نەخۆن، چنكو سوبەهی دێ خەمێ ژ خۆ خۆت. دەردێن هەر رۆژەكێ تێرا وێ هەنە!
a.  6‏:2 ئانكو رانەگەهینە. دەق و دەق: ‹ل پێشیا خۆ بۆڕیزانێ لێ نەدە.›
b.  6‏:7 q پووتپەرێس: صەنەمپەرێس
c.  6‏:12 ئانكو ل گونەهێن مە ببورە.
d.  6‏:13 مەبەست پێ ئبلیسە.
e.  6‏:13 د هندەك دەستنڤیسێن كەڤن دا، ئەڤ پارچەیا ئایەتێ نینە: «چنكو پاشایەتی و هێز و مەزناهی هەروهەر یێن تەنە، ئامین».

مزگینیا مەتتای   به‌شێ 5مزگینیا مەتتای   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 7خەلكی داد نەكەن 1دادكرنێ نەكەن، دا هوین نەهێنە دادكرن،2چنكو ب وێ دادكرنا هوین خەلكی پێ داد دكەن، هوین ژی دێ پێ هێنە دادكرن و ب وی پیڤەرێ هوین دپیڤن، دێ بۆ هەوە ژی ب وی هێتە پیڤان.3بۆچی تۆ زلكی د چاڤێ برایێ خۆ دا دبینی، لێ تۆ گاریتەی د چاڤێ خۆ دا نابینی؟4یان چەوا تۆ دشێی بێژییە برایێ خۆ: ‹بهێلە ئەز زلكی ژ چاڤێ تە بینمە دەرێ،› لێ ئەڤە گاریتە یێ د چاڤێ تە دا!5هەی دووڕوی، ل پێشیێ گاریتەی ژ چاڤێ خۆ بینە دەرێ، هنگی دێ باش بینی كو زلكی ژ چاڤێ برایێ خۆ بینیە دەرێ.6تشتێ پیرۆز نەدەنە سەیان و مراریێن[a]  خۆ نەهاڤێژنە بەر پێیێن بەرازان، نەكو بەراز پێ لێ بدانن و سە ژی ڤەگەڕیێن و هەوە بدڕینن.بخوازن، لێ بگەڕن، دەرگەهی بقوتن 7بخوازن، دێ بۆ هەوە هێتە دان. لێ بگەڕن، دێ بینن. دەرگەهی بقوتن، دێ بۆ هەوە هێتە ڤەكرن.8چنكو هەر كەسێ بخوازیت دێ وەرگریت و یێ لێ بگەڕیێت دێ بینیت و یێ دەرگەهی بقوتیت دێ بۆ وی هێتە ڤەكرن.9كی ژ هەوە، كوڕێ وی نانی ژێ بخوازیت، دێ بەرەكی دەتێ؟10یان ماسیەكێ ژێ بخوازیت، دێ مارەكی دەتێ؟11ئەڤجا ئەگەر هوینێن خراب دزانن دیاریێن باش بدەنە زاڕۆكێن خۆ، پا چەند مسۆگەرتر بابێ هەوە یێ ل ئەسمانان دێ تشتێن باش دەتە وان كەسێن ژێ دخوازن!12ئەوا هەوە دڤێت مرۆڤ بۆ هەوە بكەن، هوین ژی وێ بۆ وان بكەن، چنكو ئەڤەیە رامانا دەستووری و پەیاما پێغەمبەران.دەرگەهێ تەنگ 13د دەرگەهێ تەنگ را هەڕنە ژۆر! چنكو ئەو دەرگەهێ دچیتە وێرانكرنێ یێ فرەهە و رێكا وی یا خۆشە و گەلەكن ئەوێن تێڕا دچنە ژۆر،14لێ دەرگەهێ دچیتە ژیانێ گەلەك یێ تەنگە و رێكا وێ ژی گەلەك یا ب زەحمەتە و كێمن ئەوێن بسەرهەلدبن.دار ب بەرهەمێ وێ دهێتە نیاسین 15هشیاری پێغەمبەرێن درەوین بن، ئەوێن د كەڤلێن میهان دا دهێنە نك هەوە، لێ ئەو ژ ناڤ دا گورگێن هارن!16دێ وان ژ بەرهەمێ وان نیاسن. ئەرێ ما مرۆڤ ژ ستریان تری دچنن، یان ژ قیڤاران هژیران دچنن؟17هۆسا هەر دارەكا باش دێ بەرهەمەكێ باش دەت، لێ دارا خراب دێ بەرهەمەكێ خراب دەت.18دارەكا باش نەشێت بەرهەمەكێ خراب بدەت و دارەكا خراب ژی نەشێت بەرهەمەكێ باش بدەت.19هەر دارەكا بەرهەمەكێ باش نەدەت، دێ هێتە بڕین و بۆ ناڤ ئاگری هێتە هاڤێتن.20ئەڤجا هوین دێ وان ژ بەرهەمێ وان نیاسن.كی دێ چیتە د پاشایەتیا ئەسمانان دا؟ 21نە هەر كەسەكێ بێژیتە من ‹خودان، خودان!› دێ چیتە د پاشایەتیا ئەسمانان دا، لێ ئەو دێ چیت یێ حەزا بابێ من یێ ل ئەسمانان ب جهـ دئینیت.22د وێ رۆژێ دا گەلەك دێ بێژنە من: ‹خودان، خودان! ما مە ب ناڤێ تە پەیاما خودێ نە راگەهاند؟ و ب ناڤێ تە مە ئەجنە نە دەرئێخستن؟ و مە گەلەك حنێر[b]  ب ناڤێ تە نەكرن؟›23هنگی ئەز دێ ب ئاشكرایی بێژمە وان: ‹من چ جاران هوین نەنیاسینە. ژ من دویر بكەڤن، هەی خودانێن كارێن خراب!›یێ ئاقلمەند و یێ دەبەنگ 24ئەڤجا هەر كەسێ گوهێ خۆ بدەتە گۆتنێن من و كار پێ بكەت، ئەو وەكو مرۆڤەكێ ئاقلمەندە یێ خانیێ خۆ ل سەر كەڤری ئاڤا كری،25پشتی هنگی باران بارین و لافاو رابوون و باڕۆڤە هاتن و ب وی خانی كەفتن، لێ نەكەفت، چنكو بنیاتێ وی ل سەر كەڤری هاتبوو دانان.26لێ هەر كەسێ گوهـ بدەتە ڤان ئاخفتنێن من و كار پێ نەكەت، ئەو وەكو مرۆڤەكێ دەبەنگە كو خانیێ خۆ ل سەر خیزی ئاڤا كری.27ئەڤجا باران بارین و لافاو رابوون و باڕۆڤە هاتن و ب وی خانی كەفتن و خانی كەفت و كەفتنا وی یا مەزن بوو.»28دەمێ عیسای ئەڤ گۆتنێن خۆ تەمام كرین، خڕڤەبووی ژ فێركرنا وی حێبەتی بوون،29چنكو وی وەكو مرۆڤەكێ خودان دەستهەلات ئەو فێر دكرن، نە وەكو مامۆستایێن وان یێن دەستووری.
a.  7‏:6 q مراری: ئانكو ‹لولو›
b.  7‏:22 q حنێر: ب عەرەبی ‹معجزة› 

مزگینیا مەتتای   به‌شێ 6مزگینیا مەتتای   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 8عیسا مرۆڤەكێ گوڕی ساخ دكەت 1دەمێ ژ چیای هاتیە خوارێ، جەماوەرەكێ مەزن ب دویڤ كەفت.2وەسا چێبوو مرۆڤەكێ گوڕی[a]  هاتە نك و سوجدە بۆ بر و گۆت: «خودان! ئەگەر تە بڤێت، تۆ دشێی من پاقژ بكەی!»3عیسای دەستێ خۆ درێژ كر و دەست كرێ و گۆت: «من دڤێت، پاقژ ببە!» د جهـ دا ژ گوڕیاتیا خۆ پاقژ بوو.4ئەڤجا عیسای گۆتێ: «هشیار بە، بۆ چ كەسان نەبێژی! لێ هەڕە و خۆ نیشا كاهنی بدە و وی پێشكێشیێ مووسای فەرمان پێ كری، بدە، وەك شاهدەیی بۆ وان.»ساخكرنا خزمەتكارێ سەرلەشكەری 5دەمێ عیسا چوویە كەفەرناحوم، سەرلەشكەرەك[b]  هاتە نك وی و هیڤی ژێ كرن و گۆت:6«خودان! خزمەتكارێ من یێ فاڵنجیە و یێ ل مال د ناڤ نڤینان دا، ژ ئێشانێ گەلەك دنالیت.»7عیسای گۆتێ: «دێ هێم و ساخ كەم.»8سەرلەشكەری بەرسڤ دا و گۆت: «خودان، ئەز نە هەژی وێ چەندێمە تۆ بهێیە مالا من، لێ ب تنێ تۆ پەیڤەكێ بێژە، دێ خزمەتكارێ من ساخ بیت،9چنكو ئەز ب خۆ ژی یێ ل ژێر دەستهەلاتێ و من سەرباز یێ ل ژێر دەستێ خۆ هەین. دەمێ دبێژمە ئێك ژ وان: ‹هەڕە!› دچیت و دبێژمە ئێكێ دی: ‹وەرە!› دهێت و دبێژمە بەنیێ خۆ: ‹ڤێ بكە!› دكەت.»10دەمێ عیسای گوهـ لێ بووی، حێبەتی بوو و گۆتە وان یێن ل دویڤ وی هاتین: «ئەز راستیێ دبێژمە هەوە: من كەسەك ژ ئیسرائیلیان ب باوەریەكا هۆسا مەزن نەدیتیە!11و دبێژمە هەوە كو دێ گەلەك ژ رۆژهەلاتێ و رۆژئاڤایێ ڤە هێن و دێ ل گەل ئیبراهیمی و ئیسحاقی و یەعقوبی د ناڤ پاشایەتیا ئەسمانان دا ل سەر سفرێ روینن،12لێ كوڕێن پاشایەتیێ[c]  دێ بۆ تاریا ژ دەرڤە هێنە هاڤێتن. ل وێرێ گری و گڤاشتنا ددانانە[d] .»13پاشی عیسای گۆتە سەرلەشكەری: «هەڕە، وەكو تە باوەری پێ ئینای، بلا ببیت.» د وێ گاڤێ دا خزمەتكارێ وی ساخ بوو.عیسا ل مالا پەترۆسی گەلەكان ساخ دكەت 14دەمێ عیسا هاتیە مالا پەترۆسی، خەسیا وی ل ناڤ نڤینان دیت یا تا گرتی بوو.15وی دەستێ خۆ كرە دەستێ وێ، تایێ بەردا و رابوو و وێ دەست ب خزمەتا وی كر.16دەمێ بوویە ئێڤار، گەلەك ئەوێن گیانێن پیس تێدا، ئینانە نك و وی ئەو گیان ب پەیڤەكێ ژ ناڤ وان دەرئێخستن و هەمی نەخۆش ساخ كرن.17ئەڤ چەندە چێبوو دا ئەوا ل سەر ئەزمانێ ئیشایا پێغەمبەر هاتی، ب جهـ بهێت، دەمێ گۆتی:«وی دەردێن مە هەلگرتنبهایێ ل دویڤچوونا عیسای 18دەمێ عیسای جەماوەرەكێ مەزن ل دەوروبەرێن خۆ دیتی، فەرمان دا كو ئەو و شاگردێن خۆ دەربازی رەخێ دی یێ دەریاكێ ببن.19هنگی مامۆستایەكێ دەستووری هاتە نك و گۆتێ: «مامۆستا، تۆ كیڤە بچی دێ ل دویڤ تە هێم!»20ئینا عیسای گۆتێ: «رویڤیان كون رویڤیێن هەین و باڵندەیێن ئەسمانی هێلینێن هەین، لێ كوڕێ مرۆڤ[e]  چ جهـ نینن سەرێ خۆ دانیتێ.»21ئێكێ دی ژ شاگردێن وی گۆتێ: «خودان، دەستویریا من بدە، دا ل بەراهیێ ئەز بچم بابێ خۆ ڤەشێرم!»22لێ عیسای گۆتێ: «ب دویڤ من بكەڤە و بهێلە مری مریێن خۆ ڤەشێرن.»عیسا باڕۆڤەیێ ئارام دكەت 23پاشی ئەو ل بەلەمێ سیار بوو و شاگردێن وی كەفتنە دویڤ.24وەسا چێبوو باڕۆڤەیەكا ب هێز ب سەر دەریاكێ دا گرت، هەتا پێلێن ئاڤێ ب سەر بەلەمێ كەفتین، لێ ئەو یێ نڤستی بوو.25شاگرد چوون و ئەو هشیار كر و گۆتێ: «خودان، مە قورتال بكە! ئەم یێ ژ ناڤ دچین!»26وی بەرسڤ دا: «هەی كێمباوەران، بۆچی هوین دترسن؟» پاشی رابوو با و دەریاك پاشڤە برن و ئارامیەكا مەزن پەیدا بوو.27هەمی گوهشین و پرسیاركرن: «ئەرێ ئەڤە چ جۆرێ مرۆڤانە؟ هەتا با و دەریا ژی گوهێ خۆ ددەنێ!»ساخكرنا دوو مرۆڤێن ئەجنەیان هنگافتین 28دەمێ ئەو گەهشتیە لایێ دی یێ دەڤەرا گادارینان، دوو مرۆڤێن ئەجنەیان هنگافتی ژ ناڤ گۆڕستانێ هاتنە بەرسینگی. ئەو گەلەك د هار بوون، هەتا كەس نەدشیا د وێرێ را بچیت.29ژ نشكەكێ ڤە كرنە گازی و گۆتن: «تە چ ژ مە دڤێت، عیسایێ كوڕێ خودێ؟ ئەرێ تۆ بەری دەمێ دەستنیشانكری هاتی، دا مە ئەشكەنجە بدەی؟»30پیچەكێ دویر ژ وان، رەڤدەیەكا مەزن یا بەرازان دچەری.31ئەجنەیان هیڤی ژ عیسای كرن و گۆتنێ: «ئەگەر دێ مە دەرئێخی، مە بهنێرە د ناڤ رەڤدەیا بەرازان دا.»32وی گۆتە وان: «هەڕن». ئەڤجا ئەو دەركەفتن و چوونە د بەرازان دا، ئێكسەر رەڤدە هەمی ژ قونتارا رك بەرەڤ دەریاكێ بەزی و خۆ هاڤێتە د ئاڤێ دا و ژ ناڤ چوو.33گاڤان رەڤین و چوونە باژێڕی و هەمی تشتێ ب سەرێ ئەجنە هنگافتیان هاتی، راگەهاند.34پاشی وەسا چێبوو هەمی خەلكێ باژێڕی دەركەفتن دا عیسای ببینن و دەمێ وان ئەو دیتی، وان هیڤی ژێ كر كو ژ دەڤەرا وان بچیت.
a.  8‏:2 q گوڕی: نەساخیەكا پیستیە، نەساخ وەكو كەسەكێ هەڕمی دهاتە دیتن. ل فەرهەنگۆكێ بنێڕە. 
b.  8‏:5 q سەرلەشكەر: د ناڤ لەشكەرێ رۆمایی دا، سەركێشێ سەد سەربازان بوو. 
c.  8‏:12 مەبەست پێ ئەون یێن پێدڤیە میراتگرێن پاشایەتیێ بن، ئانكو جوهینە.
d.  8‏:12 گڤاشتنا ددانان نیشانە كو ژانا وان كەسان گەلەك یا مەزنە.
e.  8‏:20 q كوڕێ مرۆڤ: ناڤەكە د ناڤ جوهیان دا یێ بەرنیاس بوو، ژ بەر كو د پەرتووكا دانیێل پێغەمبەری دا هەیە دانیێل 7‏:13‏-14. دەمێ عیسای ب كار دئینا، وی بەحسێ خۆ دكر. ل فەرهەنگۆكێ بنێڕە.

مزگینیا مەتتای   به‌شێ 7مزگینیا مەتتای   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 9عیسا مرۆڤەكێ فاڵنجی ساخ دكەت 1عیسا ل بەلەمێ سیار بوو و ل دەریاكێ دەرباز بوو و ڤەگەڕیا باژێڕێ خۆ[a] .2وەسا چێبوو هندەكان فاڵنجیەكێ ل ناڤ نڤینان درێژكری ئینا نك وی. دەمێ عیسای باوەریا وان دیتی، گۆتە یێ فاڵنجی: «پشتڕاست بە كوڕێ من، ل گونەهێن تە هاتە بورین.»3هنگی هندەك مامۆستایێن دەستووری ل گەل خۆ گۆت: «ئەڤ مرۆڤە یێ كوفریێ دكەت.»4هزرێن وان بۆ عیسای د ئاشكرا بوون و گۆت: «بۆچی هوین هزرێن خراب د دلێ خۆ دا دكەن؟5ما كیژ ژ ڤان ب ساناهیترە مرۆڤ بێژیت: ‹ل گونەهێن تە هاتە بورین› یان بێژیت: ‹رابە و بڕێڤە هەڕە›؟6لێ ئەز دێ بۆ هەوە سەلمینم كو كوڕێ مرۆڤ ل سەر ئەردی دەستهەلاتا هەی ل گونەهان ببوریت،» پاشی گۆتە یێ فاڵنجی: «رابە و نڤینێن خۆ هەلگرە و هەڕە مالا خۆ.»7ئینا رابوو و چوو مالا خۆ.8دەمێ خڕڤەبوویان ئەڤە دیتی، سەهمێ گرتن و پەسنا[b]  خودێ كر، ئەوێ كو دەستهەلاتەكا هۆسا دایە مرۆڤان.عیسا گازی مەتتای دكەت 9دەمێ عیسا د وێرێ را دبوری، مرۆڤەك دیت ناڤێ وی مەتتا بوو، ل جهێ باج وەرگرتنێ یێ روینشتی بوو، عیسای گۆتێ: «ب دویڤ من بكەڤە.» ئەو رابوو و ب دویڤ وی كەفت.10دەمێ عیسا ل سەر سفرێ ل مالا مەتتای، وەسا چێبوو گەلەك باجگر و گونەهكارێن دی هاتن و ل گەل وی و شاگردێن وی روینشتن.11دەمێ فەریسیان ئەڤ چەندە دیتی، پرسیار ژ شاگردێن وی كر: «بۆچی مامۆستایێ هەوە ل گەل باجگر و گونەهكاران خوارنێ دخۆت؟»12دەمێ عیسای گوهـ لێ بووی، بەرسڤ دا: «مرۆڤێن ساخلەم پێدڤی ب نۆژداری نینە، لێ مرۆڤێن نەساخ.13ئەڤجا هەڕن و د ڤێ گۆتنێ بگەهن: ‹من دلۆڤانی دڤێت، نەكو قوربان.›[c]  ئەز نەهاتیمە گازی مرۆڤێن راستدار بكەم، لێ یێن گونەهكار.»پرسیار دەربارەی رۆژیێ 14پاشی شاگردێن یوحەننای هاتنە نك عیسای و گۆتنێ: «بۆچی ئەم و فەریسی گەلەك جاران رۆژیان دگرین، لێ شاگردێن تە ناگرن؟»15عیسای گۆتە وان: «ئەرێ ما داخوازكریێن داوەتێ دشێن شینیێ دانن، هێشتا زاڤا د ناڤ وان دا؟ لێ رۆژ دێ هێن، زاڤا دێ ژ ناڤ وان هێتە راكرن، هنگی ئەو دێ رۆژیان گرن.16كەس جلكەكێ كەڤن ب پاتەكێ ل ئاڤێ نەدای[d]  پنی ناكەت، چنكو پاتە ژ جلكی دكێشیت و كون خرابتر لێ دهێت.17هەروەسا كەس شەرابا نوی ناكەتە مەشكێن كەڤن. ئەگەر وە كر، مەشك دێ پەقن و شەراب دێ رێژیت و مەشك دێ پویچ بن. لێ شەرابا نوی دكەنە مەشكێن نوی، ئەڤجا شەراب و مەشك پێكڤە دهێنە پاراستن.»ساخكرنا كچا یایرۆسی و ژنكا نەخۆش ب خوین ژبەرچوونێ 18دەمێ وی ئەڤە دگۆت، وەسا چێبوو بەرپرسەك هات و سوجدە بۆ بر و گۆت: «كچا من نوكە یا مری، لێ تۆ وەرە و دەستێ خۆ دانە سەر، ئەو دێ ژیتەڤە.»19ئەڤجا عیسا رابوو و ل گەل شاگردێن خۆ ل دویڤ وی چوو.20پاشی وەسا چێبوو ژنكەك، ئەو دوازدە ساڵ بوو خوین ژ بەر دچوو، هاتە نك و ژ پشتێ ڤە دەستێ خۆ كرە ریشالۆكەكا[e]  كراسێ وی[f] ،21چنكو وێ دگۆتە خۆ: «ئەگەر ب تنێ ئەز دەستێ خۆ بكەمە كراسێ وی ژی، دێ ساخ بم.»22عیسا زڤڕی و دیت و گۆت: «پشتڕاست بە كچا من، باوەریا تە تۆ ساخ كری.» ئەو ژنك د وێ گاڤێ دا ساخ بوو.23دەمێ عیسا گەهشتیە مالا بەرپرسی، دیت بلوورڤان و جەماوەرێ قێژقێژێ دكەن،24گۆت: «دەركەڤن! كچك نەمریە، لێ یا نڤستیە!» ئینا ئەو پێ كەنین.25پشتی خڕڤەبووی هاتینە دەرئێخستن، ئەو چوو ژۆر و دەستێ وێ گرت. ئینا كچك رابووڤە.26ئەڤجا دەنگوباسێن ڤێ چەندێ ل هەمی دەڤەرێ بەڵاڤ بوون.عیسا دوو كۆرەیان ساخ دكەت 27دەمێ عیسا ژ وێرێ دچوو، دوو كەسێن كۆرە ب دویڤ كەفتن، گازی دكر و دگۆتێ: «كوڕێ داوودی[g] ، دلۆڤانیێ ب مە ببە!»28دەمێ ئەو چوویە د خانی ڤە، هەردوویێن كۆرە ب پێشڤە هاتن و عیسای پرسیار ژ وان كر: «ئەرێ هوین باوەریێ دئینن، كو ئەز دشێم ڤێ بكەم؟» وان بەرسڤ دا: «بەلێ خودان.»29ئینا دەستێ خۆ كرە چاڤێن وان و گۆت: «بلا بۆ هەوە ل دویڤ باوەریا هەوە بهێتە كرن.»30ئەڤجا چاڤێن وان ڤەبوون و عیسای ئەو ب توندی ئاگەهدار كرن و گۆت: «هشیار بن، بلا كەس پێ نەزانیت!»31لێ ئەو دەركەفتن و دەنگوباس دەربارەی وی ل سەرانسەری دەڤەرێ بەڵاڤ كرن.ساخكرنا لالەكی 32دەمێ ئەو دەركەفتین، وەسا چێبوو هندەكان مرۆڤەكێ لال یێ ئەجنەیەكی هنگافتی ئینا نك عیسای.33دەمێ ئەجنە هاتیە دەرئێخستن، یێ لال ئاخفت و خڕڤەبووی حێبەتی بوون و گۆتن: «وەكو ڤی تشتی چ جاران ل ئیسرائیلێ نەهاتیە دیتن،»34لێ فەریسیان گۆت: «ئەو ب دەستهەلاتا سەرۆكێ ئەجنەیان، ئەجنەیان دەردئێخیت.»دروین گەلەكە و پالە د كێمن 35عیسا ل ناڤ باژێڕ و گوندان دگەڕیا و ل كنیشتەیێن وان فێركرن دكر و مزگینیا پاشایەتیێ رادگەهاند و هەمی نەخۆشی و لاوازی ساخ دكرن.36دەمێ وی خڕڤەبووی دیتین، دلێ وی ب وان سۆت، چنكو ئەو وەكو پەزێ بێ شڤان د شەپرزە و بژاڵە بوون.37د وی دەمی دا گۆتە شاگردێن خۆ: «دروین گەلەكە، لێ پالە د كێمن،38لەوما ژ خودانێ دروینێ بخوازن، دا پالەیان بۆ دروینا خۆ بهنێریت.»
a.  9‏:1 ئانكو كەفەرناحوم. بنێڕە مەتتا 4‏:13
b.  9‏:8 q پەسن: مەدح و سەنا
c.  9‏:13 هۆشێیەع 6‏:6
d.  9‏:16 هنگی دەمێ پەڕوكێ نوی دهاتە شویشتن، بچویكتر لێ دهات و تێك دچوو، لەوما بەری بهێتە دروین، ل ئاڤێ ددا، دا ئێدی بچویك نەببا.
e.  9‏:20 q ریشالۆك: ل فەرهەنگۆكێ بنێڕە.
f.  9‏:20 ل گۆر دەستوورێ مووسای، خوینژبەرچوونێ ئەو كەس دهەڕماند. ل فەرهەنگۆكێ بنێڕە خوینژبەرچوون*.
g.  9‏:27 q كوڕێ داوودی: ناسناڤەكە بۆ مەسیحی كو پاشایێ جوهیانە. ل فەرهەنگۆكێ بنێڕە.

مزگینیا مەتتای   به‌شێ 8مزگینیا مەتتای   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 10هەر دوازدە هنارتی 1پاشی گازی كرە هەر دوازدە شاگردێن خۆ و دەستهەلات ل سەر گیانێن پیس دایێ، داكو وان دەربئێخن و خەلكی ژ هەر لاوازی و نەخۆشیەكێ ساخ بكەن.2ئەڤەنە ناڤێن هەر دوازدە هنارتیان: ل پێشیێ شەمعون ئەوێ دگۆتنێ پەترۆس و ئەندراوسێ برایێ وی، یەعقوبێ كوڕێ زەبەدی و یوحەننایێ برایێ وی،3فیلیپۆس و بەرتولماوس، توماس و مەتتایێ باجگر، یەعقوبێ كوڕێ حەلفی و تەداوس،4شەمعونێ وەڵاتپەروەر[a]  و یەهودایێ ئەسخەریوتی ئەوێ بێبەختی ل عیسای كری.عیسا شیرەتان ل هنارتیان دكەت و دهنێریت 5عیسای ئەڤ دوازدە هنارتن و شیرەتكرن و گۆتێ: «د رێكا مللەتێن دی را نەچن و نەچنە د باژێڕێن سامەریان ڤە،6لێ هەڕنە پەزێن بەرزە بووی ژ مالا ئیسرائیل.7دەمێ هوین دچن، مزگینیێ بگەهینن و بێژن: پاشایەتیا ئەسمانان یا نێزیك بووی.8نەخۆشان ساخ كەن، مریان راكەن، گوڕیان پاقژ كەن و ئەجنەیان دەربئێخن. هەوە بێ بەرامبەر وەرگرت، بێ بەرامبەر بدەن.9د كەمەرێن خۆ دا زێڕی و زیڤی و سفری هەلنەگرن،10نە چانتكی بۆ رێكێ، نە دوو كراسان، نە پێلاڤەكێ و نە ژی دارەكی، چنكو پالە هەژی خوارنا خۆیە.11هەر گوند و باژێڕەكێ هوین چوونێ، لێ بگەڕیێن كا كی ل وێرێ یێ هەژییە ل نك وی بمینن، هەتا هوین ژ وێرێ دچن.12دەمێ هوین دچنە مالەكێ سڵاڤ كەنێ[b] 13و ئەگەر ئەو مال یا هەژی بیت، بلا ئاشتیا هەوە ل سەر بیت و ئەگەر نە یا هەژی بیت بلا ئاشتی بۆ هەوە بزڤڕیت.14ئەگەر كەسەكی ل مالەكێ یان باژێڕەكی هوین قەبیل نەكرن و گوهێ خۆ نەدا ئاخفتنا هەوە، دەمێ ژ وێرێ دەردكەڤن، تۆزێ ژ پێیێن خۆ داقوتن.15راستیە دبێژمە هەوە: دێ رەوشا وەڵاتێ سەدۆم و عەمۆرایێ[c]  ل رۆژا دادكرنێ ژ یا وی باژێڕی باشتر بیت.16گوهداریێ بكەن، ئەز هەوە وەكو میهان بۆ ناڤ گورگان دهنێرم، ئەڤجا وەكو ماران د هشیار بن و وەكو كووتران د بێگونەهـ بن.17لێ ژ مرۆڤان هشیار بن: چنكو ئەو دێ هەوە رادەستی دادگەهان كەن و دێ د كنیشتەیێن خۆ دا هەوە دەنە بەر قامچیان18و ژ بەر من دێ هەوە بەنە بەرامبەری حوكمداران و پاشایان، دا هوین ل بەرامبەری وان و مللەتێن نەجوهی شاهدەییێ بدەن.19لێ دەمێ هەوە رادەست دكەن، خەمێ نەخۆن كا دێ چەوا ئاخڤن یان دێ چ بێژن، ل وی دەمی دێ بۆ هەوە هێتە دان كا دێ چ بێژن.20چنكو نە هوینن ئەوێ دئاخڤیت، لێ گیانێ بابێ هەوە یێ د ناڤ هەوە دا دئاخڤیت.21برا دێ برای رادەستی مرنێ كەت و باب دێ زاڕۆكی رادەست كەت، زاڕۆك دێ بەرامبەر دایك و بابێن خۆ رابن و دەنە كوشتن22و دێ ژ بەر ناڤێ من كەربێن هەمیان ژ هەوە ڤەبن. لێ یێ تا دویماهیێ خۆ راگریت، ئەو دێ قورتال بیت.23ئەگەر هوین ل باژێڕەكی تەنگاڤ كرن، بڕەڤنە باژێڕەكێ دی. راستیە دبێژمە هەوە: هوین ناگەهن ل هەمی باژێڕێن ئیسرائیل بگەڕن، هەتا كوڕێ مرۆڤ نەهێت.24شاگرد د سەر مامۆستایێ خۆ را نینە و بەنی ژی د سەر خودانێ خۆ را نینە.25بەسی شاگردیە وەكو مامۆستایێ خۆ لێ بهێت و بەنی ژی وەكو خودانێ خۆ لێ بهێت. ئەگەر خودانێ مالێ ب بەعلزەبولی[d]  هاتبیتە ناڤكرن، پا دێ خەلكێ مالا وی یێ چەوا بیت؟26ئەڤجا ژ وان نەترسن. چ نخافتی نینن ئاشكرا نەبن و چ ڤەشارتی نینن نەهێنە زانین.27ئەوا ئەز ل تاریاتیێ دبێژمە هەوە، هوین ل رۆناهیێ بێژن و ئەوا هوین ب پستەپستێ دبهیسن، ل سەر بانان گازی بكەن.28ژ وان نەترسن یێن لەشی دكوژن. ئەو نەشێن گیانی بكوژن. لێ ژ وی بترسن یێ دشێت گیان و لەشی پێكڤە د دۆزەخێ دا ژ ناڤ ببەت.29ما نە دوو چویچك ب فلسەكی دهێنە فرۆتن؟ ل گەل هندێ ئێك ژ وان بێی بابێ هەوە ناكەڤیتە ئەردی.30هندی هوینن، خۆ مویێن سەرێ هەوە ژی د هژمارتینە.31ئەڤجا نەترسن، هوین ژ گەلەك چویچكان ب بهاترن.32هەر كەسێ ل بەرامبەری مرۆڤان دانپێدانێ ب من بكەت، ئەز ژی دێ ل بەرامبەری بابێ خۆ یێ ل ئەسمانان دانپێدانێ ب وی كەم،33و هەر كەسێ ل بەرامبەری مرۆڤان من ماندەل[e]  بكەت، ئەز ژی دێ ل بەرامبەری بابێ خۆ یێ ل ئەسمانان وی ماندەل كەم.عیسا و جیهان 34هزر نەكەن ئەز یێ هاتیم دا ئاشتیێ بینمە سەر رویێ ئەردی. ئەز نەهاتیمە ئاشتیێ بینم، لێ شیری بینم.35ئەز یێ هاتیم مرۆڤی بكەمە دژی بابێ وی و كچێ دژی دایكا وێ و بویكێ دژی خەسیا وێ36و ئها هۆسا دوژمنێن مرۆڤی دێ بنە خەلكێ مالا وی[f] .37هەر كەسێ باب یان دایكا خۆ پتر ژ من بڤێت، ئەو نە هەژی منە و هەر كەسێ كوڕێ خۆ یان كچا خۆ پتر ژ من بڤێت، دیسان ئەو نە هەژی منە.38هەر كەسێ خاچا خۆ هەلنەگریت و ب دویڤ من نەكەڤیت، ئەو نە هەژی منە.39هەر كەسێ ژیانا خۆ بپارێزیت، دێ وێ ژ دەست دەت و هەر كەسێ ژیانا خۆ ژ پێخەمەتی من ژ دەست بدەت، دێ وێ پارێزیت.40ئەوێ هەوە قەبیل بكەت، ئەز قەبیل كرم و یێ من قەبیل بكەت، ئەوی ئەو قەبیل كر یێ ئەز هنارتیم.41هەر كەسێ پێغەمبەرەكی قەبیل بكەت ژ بەر كو پێغەمبەرە، دێ خەلاتێ پێغەمبەرەكی وەرگریت و هەر كەسێ راستدارەكی قەبیل بكەت ژ بەر كو یێ راست و دروستە، دێ خەلاتێ راستدارەكی وەرگریت.42هەر كەسێ خۆ پەرداغەكا ئاڤا تەزی ژی بدەتە ئێكی ژ ڤان كەسێن بچویك ژ بەر كو شاگردێ منە، ئەز ب راستی دبێژمە هەوە، خەلاتێ وی چ جاران بەرزە نابیت.»
a.  10‏:4 q شەمعونێ وەڵاتپەروەر: ل فەرهەنگۆكێ بنێڕە.
b.  10‏:12 پەیڤا عیبرانی ‹شالۆم› رامانا وێ ئاشتیە، كو ب كوردی ل شوینا وێ پەیڤا سڵاڤ دهێتە بكارئینان. سڵاڤ كەنێ ئانكو ئاشتیێ بۆ بخوازن.
c.  10‏:15 q سەدۆم و عەمۆرا: ل فەرهەنگۆكێ بنێڕە.
d.  10‏:25 q بەعلزەبول: ناڤێ سەرۆكێ ئەجنەیانە، ئانكو ئبلیسی. ل فەرهەنگۆكێ بنێڕە.
e.  10‏:33 q ماندەل: ئینكار
f.  10‏:36 میخا 7‏:6

مزگینیا مەتتای   به‌شێ 9مزگینیا مەتتای   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 11عیسا و یوحەننایێ تافیركەر 1پشتی عیسا ژ شیرەتكرنا هەر دوازدە شاگردێن خۆ ب دویماهی هاتی، ژ وێرێ چوو دا فێركرنێ بكەت و مزگینیێ د باژێڕێن جەلیل دا بدەت.2دەمێ یوحەننای د زیندانێ دا گوهـ ل كارێن عیسای بووی، هندەك ژ شاگردێن خۆ هنارتنە نك و3پرسیار ژێ كر: «ئەرێ تۆی ئەوێ دێ هێت، یان خۆ ل هیڤیا ئێكێ دی بگرین؟»4عیسای بەرسڤا وان دا و گۆت: «هەڕن و ئەو تشتێن هوین دبهیسن و دبینن، بێژنە یوحەننای:5كۆرە یێ دبینن، لەنگ یێ بڕێڤە دچن، گوڕی یێ پاقژ دبن، كەڕ یێ دبهیسن، مری یێ رادبنەڤە و مزگینی بۆ بەلەنگازان دهێتە دان.6خوزیكێن وی یێ د من نەهەلنگڤیت[a] !»7دەمێ شاگردێن یوحەننای دچوون، عیسای بۆ وی خەلكێ كۆمبووی دەربارەی یوحەننای دەست ب ئاخفتنێ كر و گۆت: «هوین دەركەفتنە چۆلی دا چ ببینن؟ لەڤەنەكێ ب بای دهەژیێت؟8ئەڤجا هوین دەركەفتن دا چ ببینن؟ مرۆڤەكێ جلكێن نازك ل بەر؟ نەخێر، خودانێن جلكێن نازك د كۆچكێن پاشایان دانە.9ئەڤجا هوین دەركەفتن دا چ ببینن؟ پێغەمبەرەكی؟ بەلێ، ئەز دبێژمە هەوە، ئەو ژ پێغەمبەرەكی ژی زێدەترە.10ئەڤەیە یێ دەربارەی وی هاتیە نڤیسین:‹ئەڤە ئەز دێ هنارتیێ خۆ ل پێشیا تە هنێرم،11راستیێ دبێژمە هەوە: كەسەك ژ دایكا خۆ نەبوویە ژ یوحەننایێ تافیركەر مەزنتر. لێ بچویكترین كەس ل پاشایەتیا ئەسمانان ژ وی مەزنترە.12ژ دەمێ یوحەننایێ تافیركەر هەتا نوكە، خورتی یا ل پاشایەتیا ئەسمانان دهێتە كرن و یێن خورت ب توندی ب دەست خۆ ڤە دئینن.13چنكو هەمی پێغەمبەران و دەستووری هەتا دەمێ یوحەننای پەیام رادگەهاندن،14ئەگەر هەوە دڤێت قەبیل بكەن ژی، ئەڤەیە ئەو ئلیاسێ پێدڤیە بهێت.[b] 15ئەوێ گوهـ هەبن، بلا ببهیسیت.16لێ پا ئەز ڤی نفشی ب چ هەڤبەر بكەم؟ ئەو وەكو وان زاڕۆكانە یێن ل ناڤ بازاڕی دروینشتی و گازی هەڤالێن خۆ دكەن17و دبێژن:‹مە زڕنا بۆ هەوە لێ دا، هەوە سەما نەكر18ژ بەر كو یوحەننا هات، نەدخۆت و نەڤەدخۆت و ئەو دبێژن: ‹ئەجنەیەكێ تێدا.›19كوڕێ مرۆڤ هات، دخۆت و ڤەدخۆت و ئەو دبێژن: ‹ئەڤە مرۆڤەكە یێ ب دویڤ خوارنێ و مەی ڤەخوارنێ كەفتی و هەڤالێ باجگر و گونەهكارانە.› لێ ئاقلمەندی ب كریارێن وێ دهێتە سەلماندن.»باژێڕێن ل خۆ نەزڤڕین 20پاشی عیسای دەست ب پاشڤەبرنا وان باژێڕان كر، ئەوێن پڕانیا حنێرێن وی لێ هاتینە كرن، چنكو ل خۆ نەزڤڕین.21گۆت: «نەخوزیكێن تە خۆرازین[c] ! نەخوزیكێن تە بێت‌سایدا! ئەو حنێرێن ل ناڤ هەوە روی داین، ئەگەر ل سور و سایدا روی دابان، ئەو هەر ژ مێژە دا ل خۆ زڤڕن، كو خراری[d]  بكەنە بەر خۆ و خولیێ ب سەرێ خۆ دا كەن،22لێ دبێژمە هەوە: ل رۆژا دادكرنێ دێ رەوشا سور و سایدایێ ژ یا هەوە باشتر بیت.23تۆ ژی هەی كەفەرناحوم، ما دێ بۆ ئەسمانی هێیە بلندكرن؟ نەخێر! تۆ دێ كەڤیە وارێ مریان[e] . ئەگەر ئەو حنێرێن ل ناڤ تە هاتینە كرن ل سەدۆمێ هاتبانە كرن، دا هەتا ئەڤرۆ مینیت،24لێ دبێژمە هەوە: ل رۆژا دادكرنێ دێ رەوشا وەڵاتێ سەدۆمێ ژ یا تە باشتر بیت.»بێهنڤەدان بۆ ماندیبوویان 25ل وی دەمی عیسای گۆت: «باب، خودانێ ئەرد و ئەسمانی، ئەز سوپاسیا تە دكەم، چنكو تە ئەڤ تشتێن هەنێ ژ تێگەهشتی و ئاقلمەندان ڤەشارتن و تە بۆ زاڕۆكان ئاشكرا كرن.26بەلێ باب، چنكو هۆسا د دیتنا تە دا باش بوو.27هەمی تشت ژ لایێ بابێ من ڤە بۆ من یێن هاتینە دان. كەس كوڕی ناس ناكەت ژبلی بابی، كەس بابی ژی ناس ناكەت ژبلی كوڕی و هەر كەسێ كوڕی بڤێت بابی بۆ وی ئاشكرا بكەت.28وەرنە نك من، هەی هەمی ماندیبووی و بارگرانان، ئەز دێ بێهنا هەوە ڤەدەم.29نیركێ[f]  من داننە سەر ستۆیێ خۆ و ژ من فێر ببن، چنكو ئەز یێ دلنەرم و دەروونبچویكم و دێ بۆ دەروونێن خۆ بێهنڤەدانێ بینن.30چنكو نیركێ منێ گونجایە و بارێ منێ سڤكە.»
a.  11‏:6 ئانكو خوزیكێن وی یێ دلێ وی ژ من سار نەبیت. 
b.  11‏:14 مەلاخی 4‏:5
c.  11‏:21 q خۆرازین و بێت‌سایدا: دوو گوندێن دەڤەرا جەلیل بوون.
d.  11‏:21 q خرار: نیشان بوو بۆ تۆبەكرنێ. ل فەرهەنگۆكێ بنێڕە.
e.  11‏:23 q وارێ مریان: ئانكو دۆزەخ. ل فەرهەنگۆكێ بنێڕە.
f.  11‏:29 q نیرك: ئەو دارە یێ ستۆیێ گایێن جۆتی ب هنجاڕی ڤە گرێ ددەت.

مزگینیا مەتتای   به‌شێ 10مزگینیا مەتتای   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 12خودانێ شەمبیێ 1وی دەمی عیسا ل رۆژا شەمبیێ د ناڤ دەخلان را بوری. شاگردێن وی برسی بوون و دەست ب گولیكرنێ كر و خوارن.2دەمێ فەریسیان دیتی، گۆتێ: «بەرێ خۆ بدێ، شاگردێن تە یێ وێ دكەن، ئەوا نە رەوایە د شەمبیێ[a]  دا بهێتە كرن!»3ئینا گۆتە وان: «ما هەوە نە خواندیە كا داوودی چ كر[b] ، دەمێ ئەو و یێن ل گەل وی برسی بووین،4چەوا چوو د مالا خودێ ڤە و نانێ پێشكێشیێ[c]  خوار، ئەوێ نە بۆ وی رەوا بوو بخۆت، نە بۆ یێن ل گەل وی، ب تنێ بۆ كاهنان رەوا بوو؟5یان ما هەوە د دەستووری دا نە خواندیە كو ل شەمبیێ كاهن د پەرستگەهێ ڤە زێدەگاڤیێ ل سەر پیرۆزیا شەمبیێ[d]  دكەن و گونەهبار نابن؟6لێ ئەز دبێژمە هەوە: ئێكێ ژ پەرستگەهێ مەزنتر یێ ل ڤێرێ.7ئەگەر هوین د رامانا ڤێ ئاخفتنێ گەهشتبان: ‹من دلۆڤانی دڤێت، نەكو قوربان،›[e]  هەوە یێن بێگونەهـ داد نەدكرن.8چنكو كوڕێ مرۆڤ خودانێ شەمبیێیە.»عیسا د شەمبیێ دا مرۆڤەكێ دەست گورۆج ساخ دكەت 9پاشی وێرێ ب جهـ هێلا و چوو د كنیشتەیا وان ڤە،10وەسا چێبوو مرۆڤەكێ دەست گورۆج[f]  ل وێرێ بوو. وان پرسیار ژ عیسای كر: «ئەرێ ساخكرن ل شەمبیێ رەوایە؟» مەبەستا وان ئەو بوو كو عیسای تاوانبار بكەن.11ئەوی گۆتە وان: «ئەگەر ئێك ژ هەوە پەزەك هەبیت و ل رۆژا شەمبیێ بكەڤیتە د چاڵەكێ دا، ما ناگریت و دەربئێخیت؟12ئەڤجا مرۆڤ چەند ژ پەزی ب بهاترە! ژ بەر هندێ رەوایە باشی ل شەمبیێ بهێتە كرن.»13پاشی گۆتە وی مرۆڤی: «دەستێ خۆ درێژ كە.» وی ژی دەستێ خۆ درێژ كر و ساخ بووڤە وەكو دەستێ دی لێ هات.14لێ فەریسی دەركەفتن و ل دژی عیسای دەست ب پیلان دانانێ كرن، كا چەوا وی بكوژن.خزمەتكارێ خودێ یێ هەلبژارتی 15لێ عیسای زانی، ئینا ژ وێرێ چوو. گەلەك ب دویڤ كەفتن و وی هەمی نەساخێن وان ساخ كرن16و فەرمان ل وان كر كو وی ئاشكرا نەكەن.17ئەڤ چەندە چێبوو، دا ئەوا ل سەر ئەزمانێ ئیشایا پێغەمبەری هاتی ب جهـ بهێت، دەمێ دبێژیت:18«ئەڤەیە خزمەتكارێ من، یێ من هەلبژارتی،خۆشتڤیێ من، یێ دلێ من پێ خۆش بووی.19نە هەڤڕكیێ دكەت و نە هەواران رادهێلیتو كەسێ ل سەر جادەیان گوهـ ل دەنگێ وی نابیت،20لەڤەنەكێ هەڕشی ژی ناشكێنیتو پەتیلەكا نیڤ ڤەمری ناڤەمرینیت[g] ،21هیڤیا مللەتان دێ ب ناڤێ وی ڤە هێتە گرێدان.»[h] عیسا ب چ دەستهەلات ئەجنەیان دەردئێخیت؟ 22پاشی وان مرۆڤەكێ كۆرە و لال یێ ئەجنەیان هنگافتی ئینا نك عیسای و عیسای ئەو ساخ كر، ئێدی ئەو مرۆڤ شیا بئاخڤیت و ببینیت ژی.23هەمی خڕڤەبووی گوهشین و گۆتن: «ئەرێ ما ئەڤەیە كوڕێ داوودی؟»24لێ دەمێ فەریسیان ئەڤە بهیستی، وان گۆت: «ئەو ب تنێ ب دەستهەلاتا بەعلزەبولێ سەرۆكێ ئەجنەیان ئەجنەیان دەردئێخیت.»25ئینا عیسای هزرێن وان زانین و گۆتێ: «هەر پاشایەتیەكا دووبەرەكی بكەڤیتە د ناڤ دا، دێ وێران بیت و هەر باژێڕەك یان مالەكا دووبەرەكی بكەڤیتە د ناڤ دا، خۆ راناگریت.26ئەگەر ئبلیس ئبلیسی دەربئێخیت، ئەڤە دووبەرەكی كەفتە د ناڤ دا، ئەڤجا چەوا پاشایەتیا وی دێ خۆ راگریت؟27و ئەگەر ئەز ب ‹بەعلزەبولی› ئەجنەیان دەربئێخم، پا كوڕێن هەوە[i]  ب كێ دەردئێخن؟ ژ بەر هندێ ئەو دێ دادوەرێن هەوە بن،28لێ ئەگەر ئەز ب گیانێ خودێ ئەجنەیان دەردئێخم، ئەڤە پاشایەتیا خودێ یا ب سەر هەوە دا هاتی.29یان چەوا ئێك دشێت بچیتە د مالا زەڵامەكێ هێزدار ڤە و كەلوپەلێن وی تالان بكەت، ئەگەر ئەو ل بەراهیێ وی زەڵامێ هێزدار گرێ نەدەت و پشتی هنگی مالا وی تالان بكەت؟30هەر كەسێ ل گەل من نەبیت، ئەو دژی منە و هەر كەسێ ل گەل من خڕڤە نەكەت، ئەو بژاڵە دكەت.31ژ بەر هندێ ئەز دبێژمە هەوە: هەر گونەهەك و هەر گۆتنەكا خراب دێ ل مرۆڤان هێنە بورین، لێ ل كوفركرنێ د دەرهەقا گیانی[j]  دا ناهێتە بورین.32هەر كەسێ گۆتنەكا خراب د دەرهەقا كوڕێ مرۆڤ دا بێژیت، دێ ل وی هێتە بورین، لێ هەر كەسێ كوفریەكێ د دەرهەقا گیانێ پیرۆز دا ببێژیت، ل وی ناهێتە بورین، نە د ڤی جیهانێ دا و نە ژی د جیهانا دی دا.دار ژ بەرهەمێ وێ دهێتە نیاسین 33دار ژ بەرهەمێ وێ دهێتە نیاسین، ئەڤجا خۆ ئێك دل بكەن: یان دار یا باشە و بەرهەمێ وێ یێ باشە، یان ژی دار یا خرابە و بەرهەمێ وێ یێ خرابە!34هەی تێژكێن ماران، چەوا هوینێن خراب دشێن ئاخفتنەكا چاك بێژن؟ چنكو دل ب چ یێ پڕە، دەڤ وێ دبێژیت.35مرۆڤێ باش ژ گەنجینەیا باشیێ، باشیێ دەردئێخیت و مرۆڤێ خراب ژ گەنجینەیا خرابیێ، خرابیێ دەردئێخیت.36لێ ئەز دبێژمە هەوە: هەر پەیڤەكا پویچ یا مرۆڤ بێژیت، ل رۆژا دادكرنێ دێ ژێ بەرپرسیار بیت.37چنكو تۆ ب ئاخفتنا خۆ دێ هێیە بێگونەهكرن و تۆ ب ئاخفتنا خۆ دێ هێیە گونەهبار كرن.»نیشانا یونس پێغەمبەری 38وی دەمی هندەك مامۆستایێن دەستووری و فەریسیان بەرسڤا وی دا و گۆتن: «مامۆستا، ئەم حەز دكەین نیشانەكێ ل سەر دەستێ تە ببینین!»39وی بەرسڤا وان دا و گۆت: «نفشەكێ خرابكار و دەهمەنپیس[k]  نیشانەكێ دخوازیت، لێ ژبلی نیشانا یونس پێغەمبەری چ نیشان بۆ ڤی نفشی ناهێنە دان.40هەروەكو یونس سێ شەڤ و سێ رۆژان مایە د زكێ نەهنگی دا[l] ، هەروەسا كوڕێ مرۆڤ ژی سێ شەڤ و سێ رۆژان دێ مینیتە د دلێ ئەردی دا.41خەلكێ نەینەوا دێ د رۆژا دادكرنێ دا ل گەل ڤی نفشی رابن و دێ وی گونەهبار كەت، چنكو ئەو ژ بەر ئاگەهداریا یونسی راگەهاندی، ل خۆ زڤڕین و ئەڤە ئێكێ ژ یونسی مەزنتر ل ڤێرێیە!42شاژنا باشووری[m]  دێ د رۆژا دادكرنێ دا، ل گەل ڤی نفشی رابیت و دێ وی گونەهبار كەت، چنكو ئەو ژ دویماهیا جیهانێ هات دا گوهـ بدەتە ئاقلمەندیا سلێمانی و ئەڤە ئێكێ ژ سلێمانی مەزنتر ل ڤێرێیە!ڤەگەڕیانا گیانێ پیس 43دەمێ گیانێ پیس ژ مرۆڤی دەردكەڤیت، د ناڤ بیابانێ دا ل حەوانگەهەكێ دگەڕیێت، لێ نابینیت.44هنگی ئەو دبێژیت: ‹دا بزڤڕمە مالا خۆ یا ئەز ژێ دەركەفتیم.› دەمێ دگەهیتە مالێ، دبینیت یا ڤاڵا و مالشتی و لێكدایە.45پاشی دچیت حەفت گیانێن دی یێن ژ خۆ پیستر ل گەل خۆ دئینیت و دچنە د وی جهی دا و تێدا ئاكنجی دبن. ئەڤجا رەوشا دویماهیێ یا وی مرۆڤی ژ یا بەرێ كمباختر لێ دهێت. رەوشا ڤی نفشێ خرابكار ژی دێ یا هۆسا بیت!»دایك و برایێن عیسای 46دەمێ ئەو هێشتا بۆ خڕڤەبوویان دئاخفت، وەسا چێبوو دایك و برایێن وی هاتن و ژ دەرڤە راوەستیان، داخواز دكر ل گەل وی بئاخڤن.47ئینا ئێك ژ ئامادەبوویان گۆتێ: «ئەڤە دایكا تە و برایێن تە ژ دەرڤە د راوەستیاینە، دڤێن ل گەل تە بئاخڤن.»48لێ عیسای بەرسڤا وی دا و گۆت: «دایكا من كیە و برایێن من كینە؟»49و دەستێ خۆ درێژ كرە شاگردێن خۆ و گۆت: «ئها ئەڤەنە دایك و برایێن من.50چنكو هەر كەسێ ب حەزا بابێ من یێ ل ئەسمانان بكەت، ئەوە خویشك و برا و دایكا من.»
a.  12‏:2 q رۆژا شەمبی: بۆ جوهیان رۆژەكا تایبەت و پیرۆزە و كار تێدا ناهێتە كرن. ل فەرهەنگۆكێ بنێڕە.
b.  12‏:3 1 ساموئێل 21‏:1‏-6
c.  12‏:4 ئەو نانە یێ د پەرستگەهێ ڤە ل بەرامبەری خودێ دهاتە دانان. ل فەرهەنگۆكێ بنێڕە نانێ پێشكێشیێ*.
d.  12‏:5 ژ بەر كو ئەو د رۆژا شەمبیێ دا كارێ پەرستگەهێ دكەن.
e.  12‏:7 هۆشێیەع 6‏:6
f.  12‏:10 q گورۆج: ئانكو سەقەت
g.  12‏:20 ئانكو ئەو دێ ل گەل كەسێن لاواز و بندەست یێ دلنەرم و دلۆڤان بیت.
h.  12‏:21 ئیشایا 42‏:1‏-4
i.  12‏:27 بەهرا پتر مەبەست ب ‹كوڕێن هەوە› شاگردێن فەریسیانە، یان ژی شاگردێن عیسایێ مەسیح ب خۆنە كو ئەو ژی جوهینە.
j.  12‏:31 q گیان: ئانكو گیانێ پیرۆز، كو گیانێ خودێیە.
k.  12‏:39 q دەهمەنپیس: هێمایە بۆ كەسێن نە وەفادار ل گەل خودێ. 
l.  12‏:40 دەق و دەق: ‹د زكێ ئافراندیەكێ دەریایی یێ زەبەلاح دا›.
m.  12‏:42 مەبەست پێ شاژنەكا سەبەئیە. هندەك بۆچوون دبێژن ناڤێ وێ بەلقیس بوو.

مزگینیا مەتتای   به‌شێ 11مزگینیا مەتتای   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 13نموونەیا تۆڤچینی 1هەر وێ رۆژێ عیسا ژ مال دەركەفت و ل سەر لێڤا دەریاكێ روینشت.2گەلەك خەلك لێ خڕڤە بوو، ژ بەر هندێ ئەو ل بەلەمەكێ سیار بوو و روینشت، هەمی خەلك ژی ل سەر لێڤا دەریاكێ مانە راوەستیای.3بۆ وان ب نموونەیان ل سەر گەلەك تشتان ئاخفت و گۆت: «تۆڤچین دەركەفت دا تۆڤی بهاڤێژیت.4دەمێ وی تۆڤ دهاڤێت، هندەك ژێ كەفتە سەر رێكێ، ئینا باڵندە هاتن و خوار.5هندەك ژی كەفتە سەر ئەردەكێ كەڤرین یێ كێم ئاخ و زوی شین بوو، چنكو ئاخا وی نە یا كویر بوو،6لێ دەمێ رۆژ هەلاتی، سۆت و چنكو یێ بێ رەهـ بوو، هشك بوو.7هندەك ژی كەفتە ناڤ ستریان، ستریان وەرار كر و ئەو فەتساند.8هندەك ژی كەفتە ئەردەكێ باش و بەرهەم دا. هندەك ژێ سەد جاركی بەرهەم دا و هندەكان شێست جاركی و هندەكان ژی سیهـ جاركی.9ئێدی ئەوێ گوهـ هەبن، بلا ببهیسیت.»ئارمانجا نموونەیان 10ئینا شاگرد هاتنە نك وی و ژێ پرسی: «بۆچی تۆ بۆ وان ب نموونەیان دئاخڤی؟»11وی بەرسڤا وان دا و گۆت: «تێگەهشتنا نهێنیێن پاشایەتیا ئەسمانان بۆ هەوە یا هاتیە دان، لێ بۆ وان نەهاتیە دان،12چنكو ئەوێ هەیی دێ پتر بۆ وی هێتە دان تاكو د سەردا دچیت، لێ ئەوێ نەیی، خۆ یێ هەی ژی دێ ژێ هێتە ستاندن.13ئەز بۆ وان ب نموونەیان دئاخڤم، چنكو ئەو دنێڕن لێ نابینن و گوهـ ددەن لێ نابهیسن و تێناگەهن.14ئەڤجا پەیاما خودێ یا ئیشایای راگەهاندی د وان دا ب جهـ دهێت، ئەوا دبێژیت:‹هوین دێ گوهـ ڤەكری بهیسن و تێناگەهن،15چنكو ئەڤ مللەتە یێ سەرهشك بوویو گوهێن وان یێن گران بووین16لێ خوزیكێن چاڤێن هەوە، چنكو دبینن و گوهێن هەوە، چنكو دبهیسن.17ئەز ب راستی دبێژمە هەوە: هزرەتا گەلەك پێغەمبەر و راستداران ئەو بوو، وێ چەندێ ببینن یا هوین دبینن، لێ وان نەدیت و وێ چەندێ ببهیسن یا هوین دبهیسن، لێ وان نەبهیست.رامانا نموونەیا تۆڤچینی 18ئەڤجا هوین گوهێ خۆ بدەنە رامانا نموونەیا تۆڤچینی:19هەر كەسێ پەیڤا پاشایەتیێ ببهیسیت و تێنەگەهیت، یێ خرابكار[a]  دهێت و ئەوا د دلێ وی دا هاتیە چاندن، دڕەڤینیت، ئەڤەیە تۆڤێ ل سەر رێكێ هاتیە چاندن.20لێ تۆڤێ ل سەر ئەردێ كەڤرین هاتیە چاندن، ئەو كەسن یێن پەیڤێ دبهیسن و ئێكسەر ب دلخۆشی وەردگرن،21لێ ژ بەر كو رەهـ تێدا نینە، ئەو د دۆمكورتن و دەمێ تەنگاڤی یان تەپەسەری ژ بەر پەیڤێ ب سەرێ وان دهێت، ئێكسەر پەیڤێ دهێلن.22ئەو تۆڤێ ل ناڤ ستریان هاتیە چاندن، ئەو كەسن یێن پەیڤێ دبهیسن، لێ خەمێن ڤێ جیهانێ و خاپاندنا دەولەمەندیێ پەیڤێ دفەتسینن و پەیڤ بێ بەرهەم دبیت.23لێ ئەو تۆڤێ ل ئەردێ باش هاتیە چاندن، ئەو كەسن یێن پەیڤێ دبهیسن و تێدگەهن. ئەو بەرهەمی ددەن، هندەك ژێ سەد جاركی و هندەك ژێ شێست جاركی و هندەك ژێ سیهـ جاركی بەرهەمی ددەن.»نموونەیا گەنمی و زیوانێ 24نموونەیەكا دی بۆ وان ئینا و گۆت: «پاشایەتیا ئەسمانان وەكو وی مرۆڤیە یێ تۆڤەكێ باش ل ناڤ زەڤیا خۆ چاندی25و دەمێ خەلك نڤستی، دوژمنێ وی هات و زیوان هاڤێتە ناڤ گەنمی و چوو.26پشتی گەنم شین بووی و گولی دای، زیوان ژی ل گەل دیار بوو.27بەنیێن خودانێ زەڤیێ هاتن و گۆتنێ: ‹ئەزبەنی، ما تە تۆڤێ باش نەهاڤێتبوو زەڤیا خۆ؟ پا ئەڤ زیوانە ژ كیڤە هات؟›28بەرسڤا وان دا: ‹دوژمنەكی ئەڤە یا كری!› ئینا بەنیان پرسیار ژێ كر: ‹تە دڤێت بچین و زیوانێ كۆم كەین؟›29بەرسڤا وان دا: ‹نەخێر، نەكو ل گەل كۆمكرنا زیوانێ هوین گەنمی هەلكێشن.30بهێلن هەردوو پێكڤە شین ببن، هەتا دەمێ دروینێ دهێت. د وی دەمی دا، دێ بێژمە پالەیێن دروینێ: ل بەراهیێ زیوانێ كۆم كەن و بكەنە گورز دا بهێتە سۆتن، لێ گەنمی كۆم كەن و بكەنە د عومبارا من دا.›نموونەیا تۆڤێ خەردەلێ و نموونەیا هەڤیرترشی 31وی بۆ وان نموونەیەكا دی ژی ئینا و گۆت: پاشایەتیا ئەسمانان وەكو دندكەكا خەردەلێیە، مرۆڤەكی بر و هاڤێتە زەڤیا خۆ.32ئەو ژ هەمی تۆڤان بچویكترە، لێ دەمێ شین دبیت ژ هەمی دەرامەتی مەزنتر لێ دهێت و دبیتە دار كو باڵندەیێن ئەسمانی ل سەر چەقێن وێ ڤەدحەویێن.»33نموونەیەكا دی ژی بۆ وان ئینا و گۆت: «پاشایەتیا ئەسمانان وەكو هەڤیرترشییە، كو ژنكەكێ ئینای و كریە د ناڤ سێ لەگەنێن ئاری دا[b] ، هەتا هەمی ترش بووی.»مەبەست ژ نموونەیان 34ئەڤە هەمی عیسای ب نموونە بۆ خڕڤەبوویان گۆت و تشتەك بێی نموونە بۆ وان نەگۆت.35ئەڤ چەندە چێبوو، دا ئەوا پێغەمبەری گۆتی ب جهـ بهێت:ئەز دێ ب نموونەیان ئاخڤم،شڕۆڤەكرنا نموونەیا زیوانێ 36پاشی عیسای خڕڤەبووی ڤەڕەڤاندن و چوو مال، شاگردێن وی هاتنە نك و گۆتنێ: «رامانا نموونەیا زیوانا زەڤیێ بۆ مە شڕۆڤە بكە.»37بەرسڤ دا و گۆتە وان: «تۆڤچینێ تۆڤێ باش، ئەو كوڕێ مرۆڤە38و زەڤی جیهانە و تۆڤێ باش كوڕێن پاشایەتیێنە و زیوان ژی كوڕێن خرابیێنە39و ئەو دوژمنێ زیوان چاندی ئبلیسە، دروین ژی دویماهیا جیهانێیە و پالەیێن دروینێ ژی فریشتەنە.40دێ ل دویماهیا جیهانێ وەسا چێبیت كا چەوا زیوانێ كۆم دكەن و ب ئاگری دسوژن،41كوڕێ مرۆڤ دێ فریشتەیێن خۆ هنێریت، داكو یێن بووینە ئەگەرێ هەلنگفتنێ و خرابكاران ژ پاشایەتیا وی كۆم كەن42و دێ هاڤێژنە د ئێتوینا ئاگری دا و ل وێرێ گری و گڤاشتنا ددانانە[c] .43هنگی یێن راستدار وەكو رۆژێ د پاشایەتیا بابێ خۆ دا، دێ رۆناهیێ دەن. ئەوێ گوهـ هەبن، بلا ببهیسیت.»نموونەیا گەنجینەیێ و نموونەیا مراریێ 44«پاشایەتیا ئەسمانان وەكو گەنجینەیەكا ڤەشارتی یا د ناڤ زەڤیەكێ دایە، ئەوا مرۆڤەكی دیتی و ڤەشارتیەڤە، ئینا ژ كەیفان دا چوو هەمی تشتێن هەین فرۆتن و ئەو زەڤی كڕی.45دیسان پاشایەتیا ئەسمانان وەكو بازرگانەكیە، ئەوێ ل مراریێن[d]  بهاگران دگەڕیا46و دەمێ وی مراریەكا گەلەك ب بها دیتی، چوو هەمی تشتێن هەین فرۆتن و ئەو مراری كڕی.»نموونەیا تۆڕێ 47«دیسان پاشایەتیا ئەسمانان وەكو تۆڕەكێیە، ئەوا هاڤێتیە د دەریایێ دا و ژ هەمی رەنگان ماسی پێ گرتین48و دەمێ پڕ بووی، وان كێشا بەر لێڤا دەریایێ و روینشتن و یێن باش ژێ گرتن و كرنە د سەڵكان دا و یێن خراب هاڤێتن.49د دویماهیا جیهانێ دا دێ هۆسا بیت: دێ فریشتە هێن و خرابكاران ژ ناڤ راستداران دەرئێخن50و دێ هاڤێژنە د ئێتوینا ئاگری دا و ل وێرێ گری و گڤاشتنا ددانانە.»فێركرنێن نوی و كەڤن 51عیسای پرسیار ژ وان كر: «ئەرێ هوین د ڤان هەمیان گەهشتن؟» وان بەرسڤا وی دا: «بەلێ.»52پاشی گۆتە وان: «ئەڤجا هەر مامۆستایەكێ دەستووری یێ ل سەر پاشایەتیا ئەسمانان هاتیە پەروەردەكرن، وەكو خودان ملكەكیە، ئەوێ ژ گەنجینەیا خۆ، تشتێن نوی و یێن كەڤن دەردئێخیت.»ل ناسیرەیێ عیسا دهێتە رەتكرن 53پشتی عیسای ئەڤ نموونە ب دویماهی ئیناین، ژ وێرێ چوو54و هاتە باژێڕكێ خۆ و دەست ب فێركرنێ د كنیشتەیێن وان دا كر، ئەڤجا ئەو گوهشین و گۆتن: «ئەرێ وی ئەڤ ئاقلمەندی و حنێرە ژ كیڤە ئیناینە؟55ئەرێ ئەو نە كوڕێ دارتاشیە؟ ئەرێ ناڤێ دایكا وی نە مەریەمە، برایێن وی یەعقوب و یوسڤ و شەمعون و یەهودا نینن؟56ئەرێ هەمی خویشكێن وی ل نك مە نینن؟ پا ئەڤە هەمی ژ كیرێ ئیناینە؟»57و ئەو ژ وی دلگران بوون. لێ عیسای گۆتە وان: «چ پێغەمبەر د بێ رێز نینن، ب تنێ د باژێڕ و مالا خۆ دا نەبیت.»58وی ل وێرێ، ژ بەر بێباوەریا وان، گەلەك حنێر نەكرن.
a.  13‏:19 مەبەست پێ ئبلیسە.
b.  13‏:33 هەر لەگەنەك نێزیكی هەشت كیلۆگرامێن ئاری بوو.
c.  13‏:42 گڤاشتنا ددانان نیشانە كو ژانا وان كەسان گەلەك یا مەزنە.
d.  13‏:45 q مراری: ئانكو ‹لولو› 

مزگینیا مەتتای   به‌شێ 12مزگینیا مەتتای   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 14سەربڕینا یوحەننایێ تافیركەر 1ل وی دەمی، هێرودێسێ دەستهەلاتدار[a]  نوچەیێن عیسای بهیستن،2ئینا گۆتە خزمەتكارێن خۆ: «ئەڤە یوحەننایێ تافیركەرە. ئەو ژ ناڤ مریان یێ رابووی، ژ بەر هندێ حنێر ل سەر دەستێ وی چێدبن.»3هێرودێسی یوحەننا ژ بەر هیرودیایا هەڤژینا برایێ خۆ فیلیپۆسی گرتبوو و ب زنجیران گرێ دابوو و كربوو د زیندانێ دا،4چنكو یوحەننای دگۆتە وی: «نە یا رەوایە تۆ وێ ل خۆ مارە بكەی.»5هێرودێسی دڤیا یوحەننای بكوژیت، لێ ئەو ژ خەلكی دترسیا، چنكو وان یوحەننا ب پێغەمبەر ددانا.6ل دەمێ گێڕانا ئاهەنگا ژدایكبوونا هێرودێسی، كچا هیرودیایێ ل ناڤەڕاستێ سەما كر و هێرودێس گەلەك پێ دلخۆش بوو.7ئینا سویند خوار و سۆز دایێ، كو هەر تشتەكێ وێ بڤێت بدەتێ.8كچكێ ل دویڤ هاندانا دایكا خۆ گۆتێ: «ل ڤێرێ تۆ سەرێ یوحەننایێ تافیركەر ل سەر سێنیەكێ بدە من!»9پاشا خەمگین بوو، لێ ژ بەر وان سویندێن وی خوارین و ژ بەر مێڤانان، وی فەرمان دا كو ئەو تشتێ وێ بڤێت وەرگریت.10فەرمان هنارتە زیندانێ و سەرێ یوحەننای بڕی11و سەرێ وی ل سەر سێنیەكێ ئینا و دا كچكێ، ئەوێ ژی ئینا نك دایكا خۆ.12شاگردێن یوحەننای هاتن و تەرمێ وی بر و ڤەشارت. پشتی هنگی چوون گۆتنە عیسای.عیسا پێنج هزاران تێر دكەت 13دەمێ عیسای ئەو رویدان بهیستی، ب تنێ ب بەلەمێ بۆ جهەكێ ڤەدەر چوو. خەلكی ئەڤ چەندە بهیست، ئینا ژ باژێڕان ب پێیان خۆ گەهاندە وی.14دەمێ عیسا ژ بەلەمێ هاتیە خوارێ و كۆمەكا مەزن یا مرۆڤان دیتی، دلێ وی ب وان سۆت و نەساخێن وان ساخ كرن.15گاڤا بوویە ئێڤار، شاگرد هاتنە نك وی و گۆتنێ: «ئەڤە جهەكێ ڤەدەرە و دەم بوویە درەنگی. جەماوەری بڤەڕەڤینە، دا بچنە گوندان و خوارنێ بۆ خۆ بكڕن.»16لێ عیسای گۆتە وان: «چوونا وان نە یا پێدڤیە. هوین تشتەكی بدەنێ دا بخۆن.»17ئینا وان گۆتێ: «ل ڤێرێ مە ژبلی پێنج نان و دوو ماسیان تشتەكێ دی نینە.»18ئینا گۆت: بۆ من بیننە ڤێرێ.19عیسای گۆتە جەماوەری ل سەر گیای رویننە خوار. پاشی هەر پێنج نان و هەردوو ماسی وەرگرتن، بەرێ خۆ دا ئەسمانی و سوپاسیا خودێ كر و نان كەر كر و داڤ شاگردان، ئینا وان ل سەر جەماوەری بەڵاڤ كرن.20هەمیان خوار و تێر بوون، پاشی دوازدە سەڵكێن تژی پرتێن بەرمایكان راكرن.21ژمارەیا ئەوێن خواری نێزیكی پێنج هزار زەڵامان بوو، ژبلی ژن و زاڕۆكان.عیسا ل سەر ئاڤێ بڕێڤە دچیت 22هەر د وێ گاڤێ دا عیسای لەز ل شاگردان كر، كو ل بەلەمێ سیار بن و بەری وی بچنە لایێ دی یێ دەریاكێ، هەتا ئەو جەماوەری ڤەدڕەڤینیت.23پشتی وی جەماوەر ڤەڕەڤاندی، ب تنێ ب سەر چیای كەفت دا نڤێژێ بكەت. شەڤ ب سەردا هات و ئەو ب تنێ ل وێرێ بوو،24لێ بەلەما شاگردان گەهشتبوو نیڤا دەریاكێ و پێلان لێ ددا، چنكو بەرێ بای دژی وان بوو.25بەری ئەلندێ، عیسا ب پێیان ل سەر ئاڤا دەریاكێ چوو نك وان.26دەمێ شاگردان دیتی ئەو یێ ل سەر ئاڤێ بڕێڤە دچیت، بزدیان و گۆتن: «ئەڤە رەشەیەكە!» و ژ ترسان دا كرنە هەوار.27هەر د گاڤێ دا عیسای گۆتە وان: «پشتڕاست بن! ئەزم، نەترسن!»28پەترۆسی گۆتێ: «خودان، ئەگەر تۆ ئەو بی، فەرمانێ بدە من، داكو ئەز ب پێیان ل سەر ئاڤێ بهێمە نك تە.»29عیسای گۆتێ: «وەرە!» ئینا پەترۆس ژ بەلەمێ هاتە خوار و ل سەر ئاڤێ بەرەڤ عیسای ڤە چوو.30لێ دەمێ وی دیتی با یێ دژوارە ترسیا و دەست ب نقوومبوونێ كر، كرە هەوار: «خودان، من قورتال بكە!»31لێ د گاڤێ دا عیسای دەستێ خۆ درێژ كرێ و گرت و گۆتێ: «هەی كێمباوەر، تۆ بۆچی ب گۆمان كەفتی؟»32دەمێ ئەو ل بەلەمێ سیار بووین، با راوەستیا،33ئینا ئەوێن د بەلەمێ دا سوجدە بۆ بر و گۆتن: «ب راستی تۆ كوڕێ خودێی.»عیسا ل جەنیسارتێ نەساخان ساخ دكەت 34دەمێ ئەو دەربازی لایێ دی یێ دەریاكێ بووین، ل دەڤەرا جەنیسارتێ پەیا بوون.35خەلكێ وێ دەڤەرێ ئەو نیاسی و خەلكێ دەوروبەر ئاگەهدار كرن، ئەڤجا هەمی نەساخ ئینانە نك36و هیڤی ژێ دكرن، كو ب تنێ ئەو دەستێ خۆ بكەنە ریشالۆكەكا كراسێ وی و هەمیێن دەستێ خۆ گەهاندیێ ساخ بوون.
a.  14‏:1 q هێرودێسێ دەستهەلاتدار: هێرودێس ئەنتیپاسە، حوكمدارێ هەرێما جەلیلێ بوو یا سەر ب ئیمپراتۆریا رۆمایێ ڤە. ل فەرهەنگۆكێ بنێڕە.

مزگینیا مەتتای   به‌شێ 13مزگینیا مەتتای   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 15تیتالێن باب و كالان 1ل وی دەمی، هندەك فەریسی و مامۆستایێن دەستووری ژ ئورشەلیمێ هاتنە نك عیسای و گۆتن:2«بۆچی شاگردێن تە سەرپێچیا تیتالێن باب و كالان دكەن؟ ئەو بەری خوارنێ دەستێن خۆ ناشوون.»3عیسای بەرسڤ دا و گۆتە وان: «ئەرێ بۆچی هوین ژ بەر تیتالێن خۆ سەرپێچیا فەرمانا خودێ دكەن؟4خودێ یێ گۆتی: ‹رێزێ ل دایك و بابێن خۆ بگرە› [a]  و ‹هەر كەسێ ئاخفتنێن كرێت بێژیتە بابێ خۆ یان دایكا خۆ، دڤێت بهێتە كوشتن.›[b] 5لێ هوین دبێژن: هەر كەسێ بێژیتە بابێ خۆ یان دایكا خۆ: ‹ئەو مفایێ هەوە ژ من ددیت، وەكو پێشكێشی من دا خودێ،›6ئێدی ل سەر وی نەما ئەو رێزێ ل دایك و بابێن خۆ بگریت. هوین هۆسا پەیڤا خودێ بۆ پاراستنا تیتالێن خۆ ژ كار دئێخن.7هەی مرۆڤێن دووڕوی! ئیشایا یێ راست بوو دەمێ پەیاما خودێ دەربارەی هەوە راگەهاندی، دەمێ گۆتی:8‹ئەڤ مللەتە ب دەڤی رێزێ ل من دگریت،لێ دلێ وی گەلەك یێ ژ من دویرە.9ئەو ژ قەستا من دپەرێسن،چنكو ئەو راسپاردەیێن مرۆڤان، هەروەكو فەرمانێن من بن، نیشا خەلكی ددەن.›[c] »چیە مرۆڤی دهەڕمینیت؟ 10پاشی گازی خەلكی كر و گۆتێ: «گوهـ بدەن و تێبگەهن:11ئەوێ مرۆڤی دهەڕمینیت، نە ئەوە یێ دچیتە د دەڤی دا، لێ ئەوێ ژ دەڤی دەردكەڤیت.»12هنگی شاگردان خۆ نێزیكی وی كر و گۆتنێ: «تۆ دزانی دەمێ فەریسیان گوهـ ل ڤێ ئاخفتنێ بووی، دلگران بوون؟»13وی بەرسڤ دا: «هەر شینكاتیەكا بابێ من یێ ئەسمانی نەچاندبیت، دێ هێتە هەلكێشان.14وان بهێلن، ئەو د كۆرەنە رێبەراتیا كۆرەیان دكەن. ئەگەر ئێكێ كۆرە كۆرەیەكی بڕێڤە ببەت، هەردوو دێ كەڤنە د چاڵەكێ دا.»15پەترۆسی گۆتێ: «بۆ مە ڤێ نموونەیێ روهن بكە.»16عیسای گۆت: «ئەرێ هوین ژی هێشتا تێنەگەهشتینە؟17ما هوین نزانن هەر چ تشتێ دچیتە د دەڤی دا، دچیتە د زكی ژی دا، پاشی دەردكەڤیتە ژ دەرڤە؟18لێ ئەوێ ژ دەڤی دەردكەڤیت، ئەو ژ دلی دەردكەڤیت و ئەوە مرۆڤی دهەڕمینیت.19چنكو ژ دلی ئەڤە دەردكەڤن: هزرێن خراب، كوشتن، دەهمەنپیسی، بێنامویسی، دزی، شاهدەییا ب درەو و بوهتان.20ئەڤەنە ئەوێن مرۆڤی دهەڕمینن. لێ خوارنا زادی ب دەستێن نەشویشتی مرۆڤی ناهەڕمینیت.»باوەریا ژنكەكا كەنعانی 21عیسای ئەو دەڤەر هێلا و چوو دەوروبەرێن سور و سایدا.22وەسا چێبوو ژنەكا كەنعانی كو خەلكا وان دەڤەران بوو، هاتە نك و ب هەواركی ڤە گۆت: «خودان، كوڕێ داوودی، دلۆڤانیێ ب من ببە! ئەجنەیەكی كچا من یا هنگافتی و گەلەك ئەشكەنجە ددەت.»23لێ وی ب چ پەیڤان بەرسڤ نەدا، ئەڤجا شاگردێن وی نێزیك بوون و داخواز ژێ كر: «ڤێ ژ مە دویر بئێخە، چنكو یا ب دویڤ مە ڤە دكەتە هەوار.»24لێ وی بەرسڤ دا: «ئەز ب تنێ بۆ وان پەزێن بەرزە یێن مالا ئیسرائیلێ یێ هاتیمە هنارتن.»25لێ ئەو ژنك هاتە نك و سوجدە بۆ بر و گۆتێ: «خودان، هاریكاریا من بكە.»26وی بەرسڤ دا: «نە دروستە نانێ زاڕۆكان ببەن و بهاڤێژنە بەر كویچكان!»27وێ بەرسڤ دا: «دروستە خودان، لێ كویچك ژی وان پرتان دخۆن یێن ژ مێزا خودانێ وان دكەڤن.»28ئێدی عیسای بەرسڤا وێ دا: «خانم، باوەریا تە یا ب هێزە! داخوازا تە ب جهـ هات.» ئینا د وێ گاڤێ دا كچا وێ ساخ بوو.عیسا گەلەك مرۆڤان ساخ دكەت 29عیسای ئەو دەڤەر هێلا و بەرەڤ كنارێ دەریاكا جەلیل ڤە چوو و ب سەر چیای كەفت و ل وێرێ روینشتە خوار.30ئینا جەماوەرەكێ مەزن هاتە نك و گەلەك مرۆڤێن لەنگ و كۆرە و سەقەت و لال و گەلەك نەساخێن دی ل گەل خۆ ئینان و ل بەر پێیێن وی دانان، ئەوی ژی ساخ كرن.31ژ بەر ڤێ چەندێ جەماوەر حێبەتی بوو، دەمێ وان دیتی لال یێ دئاخڤن و پەككەفتی یێ ساخ دبن و لەنگ یێ بڕێڤە دچن و كۆرە یێ دبینن. ئینا وان خودایێ ئیسرائیلێ مەزن كر.عیسا چوار هزاران تێر دكەت 32عیسای گازی شاگردێن خۆ كر و گۆت: «دلێ من یێ ب جەماوەری ڤە، چنكو ئەڤە سێ رۆژە ئەو ل گەل من و وان چ نینە بخۆن. من نەڤێت ئەز وان برسی ڤەڕەڤینم، نەكو د رێكێ دا ژ برسا دا بكەڤن!»33شاگردان گۆتێ: «مە ژ كیڤە ل ڤی چۆلی هند نان هەیە، ڤی جەماوەری هەمیێ تێر بكەت؟»34عیسای گۆتە وان: «هەوە چەند نان هەنە؟» وان گۆت: «حەفت نان و چەند ماسیێن بچویك.»35عیسای فەرمان ل جەماوەری كر، كو ل سەر ئەردی رویننە خوار.36پاشی هەر حەفت نان و ماسی هەلگرتن و سوپاسیا خودێ كر و كەر كرن و دانە شاگردێن خۆ و شاگردان ژی دا جەماوەری.37ئینا هەمیان خوار و تێر بوون و حەفت سەڤیكێن تژی ژ پرتێن بەرمایكان راكرن.38و ئەوێن خوارین، ژبلی ژنان و زاڕۆكان، چوار هزار زەڵام بوون.39پاشی عیسای جەماوەر ڤەڕەڤاند و ل بەلەمێ سیار بوو و چوو دەڤەرا مەگەدانێ.
a.  15‏:4 دەركەفتن 20‏:12؛ گۆتارا مووسای 5‏:16
b.  15‏:4 دەركەفتن 21‏:17؛ پەرستن و پیرۆزی 20‏:9
c.  15‏:9 ئیشایا 29‏:13

مزگینیا مەتتای   به‌شێ 14مزگینیا مەتتای   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 16فەریسی داخوازا نیشانەكێ دكەن 1فەریسی و سەدوقی هاتنە نك عیسای، دا وی تاقی بكەن، داخواز ژێ كر كو نیشانەكێ ژ ئەسمانی[a]  نیشا وان بدەت.2بەرسڤا وان دا: «دەمێ رۆژ ئاڤا دبیت، هوین دبێژن: ‹دێ ساهی بیت، چنكو ئەسمان یێ سۆر بووی.›3لێ سپێدێ دبێژن: ‹ئەڤرۆ دێ سەقا یێ نەخۆش بیت، چنكو ئەسمان یێ سۆر و گرتییە.› هوین دزانن دیمەنێ ئەسمانی شڕۆڤە بكەن، لێ هوین نەشێن نیشانێن سەردەمان شڕۆڤە بكەن.4نفشەكێ خرابكار و دەهمەنپیس نیشانەكێ دخوازیت، لێ ژبلی نیشانا یونس پێغەمبەری[b] ، چ نیشان بۆ ڤی نفشی ناهێنە دان.» پاشی ئەو هێلان و چوو.هەڤیرترشێ فەریسی و سەدوقیان 5دەمێ شاگردێن وی چووینە كنارێ دی، ژ بیر كربوو كو نانی ل گەل خۆ ببەن.6عیسای گۆتە وان: «ئاگەهدار بن، هشیار بن ژ هەڤیرترشێ فەریسی و سەدوقیان!»7شاگردان د ناڤبەرا خۆ دا دەست هاڤێتە دانوستاندنێ و گۆتن: «مە نان ل گەل خۆ نە ئینایە، لەوما یێ ڤێ دبێژیت.»8عیسای زانی و گۆتە وان: «هەی ئەوێن كێمباوەر، هوین بۆچی د ناڤبەرا خۆ دا دبێژن: ‹مە نان نینە›؟9ما هێشتا هوین تێنەگەهشتینە؟ ما بیرا هەوە ناهێتە پێنج نانێن كو پێنج هزار تێر كرین و هەوە چەند سەڵك ژێ كۆم كرین؟10و وان حەفت نانێن چوار هزار تێر كرین و هەوە چەند سەڤیك ژێ كۆم كرین؟11هوین چەوا تێناگەهن كو من بەحسێ نانی نەدكر؟ هشیاری هەڤیرترشێ فەریسی و سەدوقیان بن.»12هنگی ئەو تێگەهشتن، كو وی نە ژ بەر هەڤیرترشێ نانی، لێ ژ بەر فێركرنا فەریسی و سەدوقیان ئەو ئاگەهداركرن.پەترۆس دانپێدانێ دكەت كا عیسا كیە 13دەمێ عیسا گەهشتیە دەڤەرا قەیسەریا فیلیپۆسی، پرسیار ژ شاگردێن خۆ كر: «خەلك دبێژن كوڕێ مرۆڤ كیە؟»14وان بەرسڤ دا: «هندەك دبێژن یوحەننایێ تافیركەرە و هندەك دبێژن ئلیاسە و هندەك ژی دبێژن یەرمیایە یان ژی ئێكە ژ پێغەمبەرێن دی.»15عیسای گۆتە وان: «و هوین چ دبێژن، ئەز كیمە؟»16ئینا شەمعون پەترۆسی بەرسڤا وی دا و گۆت: «تۆ مەسیحی[c] ، كوڕێ خودایێ زیندی.»17عیسای بەرسڤ دا و گۆتە وی: «خوزیكێن تە، شەمعونێ كوڕێ یۆنای! چنكو چ خوین و گۆشتان ئەڤە بۆ تە دیار نەكریە، لێ بابێ منێ ل ئەسمانان.18ئەز دبێژمە تە: تۆ پەترۆسی[d]  و ل سەر ڤی كەڤری دێ جڤاكا باوەردارێن[e]  خۆ ئاڤا كەم و دەرگەهێن وارێ مریان[f]  نەشێن ل دژی وێ سەركەفتنێ بینن.19دێ كلیلێن پاشایەتیا ئەسمانان دەمە تە و هەر تشتەكێ تۆ ل ئەردی گرێ دەی، دێ ل ئەسمانان یێ گرێدای بیت و هەر تشتەكێ ل ئەردی ڤەكەی، دێ ل ئەسمانان یێ ڤەكری بیت.»20هنگی عیسای فەرمان دا شاگردێن خۆ كو نەبێژنە كەسێ ئەو مەسیحە.عیسا بەحسێ مرن و رابوونا خۆ دكەت 21د وی دەمی دا، عیسای دەست پێ كر شاگردێن خۆ ئاگەهدار كرن، كو پێدڤیە ئەو بچیتە ئورشەلیمێ و ژ لایێ ریهسپی و سەرۆكێن كاهنان و مامۆستایێن دەستووری ڤە بهێتە ئازاردان و كوشتن و ل رۆژا سێیێ راببیتەڤە.22پەترۆسی ئەو ڤەدەر كر و پاشڤە بر و گۆتێ: «خودان، دویری تە! چ جاران ئەڤ تشتە ب سەرێ تە ناهێت.»23عیسا ل پەترۆسی زڤڕی و گۆتێ: «ژ بەر چاڤێن من هەڕە هەی ئبلیس! تۆ ئاستەنگی ل پێشیا من، چنكو هزرێن تە نە ل سەر تشتێن خودێنە، لێ ل سەر تشتێن مرۆڤانە.»24هنگی عیسای گۆتە شاگردێن خۆ: «ئەگەر ئێكی بڤێت ل دویڤ من بهێت، بلا خۆ ماندەل بكەت[g]  و خاچا خۆ هەلگریت و ب دویڤ من بكەڤیت.25چنكو ئەوێ بڤێت ژیانا خۆ قورتال بكەت، دێ وێ ژ دەست دەت، لێ ئەوێ ژیانا خۆ ژ پێخەمەتی من ژ دەست بدەت، دێ وێ پارێزیت.26مرۆڤ دێ چ مفای كەت، ئەگەر جیهان هەمی ب دەست خۆ ڤە ئینا، لێ ژیانا خۆ ژ دەست دا؟ مرۆڤ دێ ب پێش ژیانا خۆ ڤە چ دەت؟27كوڕێ مرۆڤ دێ ب مەزناهیا بابێ خۆ ڤە ل گەل فریشتەیێن خۆ هێت، هنگی هەر كەسەك دێ ل دویڤ كارێن خۆ هێتە خەلاتكرن.28ب راستی دبێژمە هەوە: هندەك ژ ئەوێن ل ڤێرێ راوەستیاین، تاكو هاتنا كوڕێ مرۆڤ د پاشایەتیا وی دا نەبینن، تام ناكەنە مرنێ.»
a.  16‏:1 q ژ ئەسمانی: ئانكو ژ نك خودێ
b.  16‏:4 مەتتا 12‏:38‏-42
c.  16‏:16 ل فەرهەنگۆكێ بنێڕە مەسیح*.
d.  16‏:18 رامانا ناڤێ ‹پەترۆسی› ب یونانی ‹كەڤر›ە. 
e.  16‏:18 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
f.  16‏:18 ل فەرهەنگۆكێ بنێڕە.
g.  16‏:24 ئانكو: بلا دەست ژ حەز و خۆشیێن خۆ یێن ڤێ جیهانێ بەردەت.

مزگینیا مەتتای   به‌شێ 15مزگینیا مەتتای   به‌شێ 17



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 17دیاربوونا مەزناهیا عیسای بۆ شاگردان 1پشتی شەش رۆژان، عیسای پەترۆس، یەعقوب و برایێ وی یوحەننا ل گەل خۆ برن و سەرئێخستنە چیایەكێ بلند، ل وێرێ ئەو ب تنێ بوون.2دیمەنێ وی ل بەر چاڤێن وان هاتە گوهۆڕین و دێمێ وی وەكو رۆژێ روهن بوو، جلكێن وی وەكو رۆناهیێ سپی بوون،3ژ نشكەكێ ڤە مووسا و ئلیاس بۆ وان دیار بوون، كو یێ ل گەل عیسای دئاخڤن.4ئینا پەترۆسی گۆتە عیسای: «خودان، باش بوو ئەم ل ڤێرێ! ئەگەر تە بڤێت، ئەز دێ سێ كەپران ل ڤێرێ چێكەم: ئێك بۆ تە، ئێك بۆ مووسای و ئێك ژی بۆ ئلیاسی.»5هێشتا ئەو دئاخفت، وەسا چێبوو عەورەكێ رۆناهیدار سیبەر ل وان كر و دەنگەك ژ عەوری هات و گۆت: «ئەڤەیە كوڕێ من یێ خۆشتڤی، ئەوێ دلێ من پێ خۆش بووی، گوهێ خۆ بدەنێ!»6دەمێ شاگردان ئەو دەنگ بهیستی، دەڤ و دەڤ خۆ هاڤێتە ئەردی و گەلەك ترسیان،7عیسا ژی هات و دەستێ خۆ كرێ و گۆت: «رابن، نەترسن.»8وان سەرێ خۆ بلندكر، ژبلی عیسای كەس نەدیت.9دەمێ ئەو ژ چیای دهاتنە خوارێ، عیسای فەرمان ل وان كر و گۆت: «ئەوا هەوە دیتی نەبێژنە كەسێ، تاكو كوڕێ مرۆڤ ژ ناڤ مریان رانەبیت.»10ئینا شاگردێن وی پرسیار ژێ كر: «ئەرێ بۆچی مامۆستایێن دەستووری دبێژن پێدڤیە ل بەراهیێ ئلیاس بهێت؟»[a] 11وی بەرسڤا وان دا و گۆت: «راستە، ئلیاس دێ هێت و هەمی تشتان رێك ئێخیتەڤە.12لێ ئەز دبێژمە هەوە: ئلیاس یێ هاتی و وان نەنیاسی، لێ وان چ تشتێ ڤیای ل گەل كر، هەروەسا كوڕێ مرۆڤ ژی ل سەر دەستێن وان دێ هێتە ئێشاندن.»13وێ گاڤێ شاگرد تێگەهشتن، كو وی بۆ وان بەحسێ یوحەننایێ تافیركەر دكر.عیسا زاڕۆكەكێ هنگافتی ساخ دكەت 14دەمێ ئەو گەهشتینە نك جەماوەری، زەڵامەك هاتە نك عیسای و كەفتە سەر چۆكێن خۆ15و گۆت: «خودان، دلۆڤانیێ ب كوڕێ من ببە، چنكو تەپ دهێنێ و ئازارەكا دژوار دكێشیت و گەلەك جاران دكەڤیتە د ناڤ ئاگری یان ئاڤێ دا.16من ئینا نك شاگردێن تە، لێ ئەو نەشیان وی ساخ بكەن.»17عیسای بەرسڤ دا و گۆت: «هەی نفشێ بێباوەر و خوار، تا كەنگی دێ د ناڤ هەوە دا مینم؟ تا كەنگی دێ بێهنا خۆ ل هەوە فرەهـ كەم؟ وی بیننە نك من ل ڤێرێ.»18عیسای ل ئەجنەی حەیتاند، ئینا ژ كوڕكی دەركەفت و د وێ گاڤێ دا ساخ بوو.19ئینا شاگرد ب تنێ هاتنە نك عیسای و ژێ پرسین: «بۆچی ئەم نەشیاین ئەجنەی دەربئێخین؟»20وی گۆتە وان: «ژ كێمباوەریا هەوەیە. ئەز راستیێ دبێژمە هەوە: ئەگەر هەوە تەمەت دندكەكا خەردەلێ باوەری هەبیت، دێ بێژنە ڤی چیای: ‹ژ ڤێرێ هەڕە وێراهە،› دێ چیت. چ تشت ل بەر هەوە ئاسێ نابن.21لێ ئەڤ توخمە دەرناكەڤن، ئەگەر ب نڤێژ و رۆژیان نەبیت.»عیسا جارەكا دی بەحسێ مرن و رابوونا خۆ دكەت 22دەمێ ئەو پێكڤە ل جەلیل كۆمبووین، عیسای گۆتە شاگردێن خۆ: «چ نەمایە دێ كوڕێ مرۆڤ رادەستی مرۆڤان هێتە كرن،23دێ وی كوژن و ل رۆژا سێیێ دێ رابیتەڤە.» ئینا گەلەك ب خەم كەفتن.باجا پەرستگەهێ 24دەمێ ئەو گەهشتینە كەفەرناحوم، باجگرێن دوو دەرهەمان[b]  هاتنە نك پەترۆسی و گۆتنێ: «ما مامۆستایێ هەوە باجا دوو دەرهەمی نادەت؟»25پەترۆسی بەرسڤ دا: «بەلێ.» دەمێ پەترۆس هاتیە د خانی ڤە، ئێكسەر عیسای پرسیار ژێ كر: «تۆ چ دبێژی شەمعون[c] : پاشایێن ئەردی باجێ یان خویكێ[d]  ژ كێ وەردگرن؟ ژ كوڕێن خۆ یان ژ بیانیان؟»26پەترۆسی بەرسڤ دا: «ژ بیانیان.» عیسای گۆتێ: «ئەگەر هۆسایە، كوڕ ژ وێ د ئازادن.27لێ داكو ئەم بۆ وان نەبینە ئاستەنگ، هەڕە دەریاكێ و شوكێ بهاڤێژە و ئێكەمین ماسیا دەردكەڤیت بگرە و دەڤێ وێ ڤەكە، دێ ستاتیرەكی[e]  بینی. ببە و باجێ ژ پێش من و خۆ ڤە بدە.»
a.  17‏:10 مەلاخی 4‏:5
b.  17‏:24 باجەكا تایبەتە بۆ پەرستگەهێ، ساڵانە دهاتە وەرگرتن. دەركەفتن 30‏:13
c.  17‏:25 شەمعون ئانكو پەترۆس. مەتتا 4‏:18
d.  17‏:25 q خویك: ئانكو ‹جزیة›
e.  17‏:27 q ستاتیر: پارەیەكێ یونانی بوو، دبوونە چوار دەرهەم.

مزگینیا مەتتای   به‌شێ 16مزگینیا مەتتای   به‌شێ 18



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 18ئەوێ هەری مەزن ل پاشایەتیا ئەسمانان 1د وی دەمی دا شاگرد بەرەڤ عیسای ڤە هاتن و گۆتنێ: «یێ هەری مەزن ل پاشایەتیا ئەسمانان كیە؟»2گازی كرە زاڕۆكەكی و د ناڤبەرا وان دا راوەستاند3و گۆت: «ب راستی دبێژمە هەوە: ئەگەر هوین نەهێنە گوهۆڕین و وەكو زاڕۆكان لێ نەهێن، چ جاران هوین ناچنە د پاشایەتیا ئەسمانان دا.4هەر كەسێ خۆ وەكو ڤی زاڕۆكی دەروونبچویك بكەت، ئەوە یێ هەری مەزن ل پاشایەتیا ئەسمانان.5هەر كەسێ زاڕۆكەكێ وەكو ڤی ب ناڤێ من قەبیل بكەت، ئەوی ئەز قەبیل كرم.دژواریا گونەهێ 6لێ هەر كەسێ ببیتە ئەگەرێ هەلنگفتنا ئێك ژ ڤان بچویكێن باوەری ب من هەی، بۆ وی باشترە بەرئاشەك ب ستۆیێ وی ڤە بهێتە گرێدان و د كویراتیا دەریایێ دا بهێتە خەندقاندن.7نەخوزیكێن جیهانێ ژ بەر ئەگەرێن هەلنگفتنێ! پێدڤیە ئەگەرێن هەلنگفتنێ هەبن، لێ نەخوزیكێن وی كەسی یێ ئەگەرێ هەلنگفتنێ ل سەر دەستێ وی دهێت.8ئەگەر دەستێ تە یان پێیێ تە ببیتە ئەگەرێ هەلنگفتنا تە، ببڕە و بهاڤێژە. باشترە تۆ دەست بڕی یان لەنگ بچیە د ژیانێ دا[a] ، ژ كو تۆ یێ ب دوو دەست و دوو پێیان بی و بۆ ناڤ ئاگرێ هەروهەر بهێیە هاڤێتن.9ئەگەر چاڤێ تە ببیتە ئەگەرێ هەلنگفتنا تە، بینە دەر و بهاڤێژە. باشترە تۆ یێ ب چاڤەكی بی و بچیە د ژیانێ دا، ژ كو تۆ یێ ب دوو چاڤان بی و بۆ ناڤ ئاگرێ دۆزەخێ بهێیە هاڤێتن.»نموونەیا پەزێ بەرزە 10«هشیار بن، كەس ب سڤكاتی بەرێ خۆ نەدەتە ئێك ژ ڤان بچویكان! ئەز دبێژمە هەوە: فریشتەیێن وان ل ئەسمانان هەردەم دێمێ بابێ من یێ ل ئەسمانان دبینن.11چنكو كوڕێ مرۆڤ یێ هاتی، دا یێن بەرزە قورتال بكەت.12هوین چ دبێژن؟ ئەگەر مرۆڤەكی سەد پەز هەبن و ئێك ژ وان بەرزە بوو، ما ئەو وان نۆت و نەهان ل چیای ناهێلیت و ناچیت ل دویڤ یا بەرزە بگەڕیێت؟13ب راستی دبێژمە هەوە: ئەگەر وی دیت، دێ كەیفا وی ب وێ پتر بیت ژ كەیفا وی ب وان نۆت و نەهـ پەزێن بەرزە نەبووی.14هۆسا بابێ هەوە ئەوێ ل ئەسمانان نەڤێت ئێك ژ ڤان بچویكان ژ ناڤ بچیت.ئەگەر برایێ تە گونەهەك د دەرهەقا تە دا كر 15ئەگەر برایێ تە گونەهەك د دەرهەقا تە دا كر، تۆ ب تنێ هەڕە نك وی و گازندەیێ ژێ بكە. ئەگەر گوهێ خۆ دا تە، تە برایێ خۆ ب دەست خۆ ڤە ئینا.16ئەگەر گوهێ خۆ نەدا تە، كەسەكی یان دوویان ل گەل خۆ ببە، دا ‹هەر تاوانەك ب دەڤێ دوو یان سێ شاهدان بهێتە سەلماندن.›[b] 17ئەگەر گوهێ خۆ نەدا وان، تۆ بێژە جڤاكا باوەرداران[c]  و ئەگەر گوهێ خۆ نەدا جڤاتێ ژی، بلا ئەو ل نك تە وەكو ئێكێ پووتپەرێس[d]  یان باجگر بیت.18ب راستی دبێژمە هەوە: هەر تشتەكێ هوین ل ئەردی گرێ دەن، دێ ل ئەسمانی یێ گرێدای بیت و هەر تشتەكێ هوین ل ئەردی ڤەكەن، دێ ل ئەسمانی یێ ڤەكری بیت.19دیسان دبێژمە هەوە: ئەگەر دوو ژ هەوە ل ئەردی ل سەر داخوازەكێ پێك هاتن، داخوازا وان چ تشت بیت، دێ بۆ وان ژ نك بابێ من یێ ل ئەسمانان ب جهـ هێت.20چنكو هەر جهەكێ دوو یان سێ ب ناڤێ من كۆم ببن، ئەز یێ ل وێرێ د ناڤ وان دا.»نموونەیا بەنیێ نە دلۆڤان 21پاشی پەترۆس هاتە نك و پرسیار ژێ كر: «هەی خودان، چەند جاران برایێ من[e]  دەربارەی من گونەهان بكەت، ئەز لێ ببورم؟ ئەرێ هەتا حەفت جاران؟»22عیسای بەرسڤا وی دا: «ئەز دبێژمە تە: نە هەتا حەفت جاران، لێ هەتا حەفتێ جاران حەفت!23چنكو پاشایەتیا ئەسمانان وەكو پاشایەكیە، ڤیا ژمێریاریێ ل گەل بەنیێن خۆ بكەت.24دەمێ ل گەل وان دەست ب ژمێریاریێ كری، ئێك ئینانە نك ب دەهـ هزار قالبێن زێڕی[f]  یێ قەردار بوو،25لێ وی نەبوو قەرێ خۆ بدەت، خودانێ وی فەرمان دا كو ئەو و ژن و زاڕۆك و هەر تشتەكێ وی هەی بهێنە فرۆتن و قەرێ وی بهێتە دان.26ئەڤجا بەنی سوجدە بۆ بر و گۆت: ‹بێهنا خۆ ل من فرەهـ بكە، ئەز دێ هەمی قەرێ خۆ دەم.›27ئینا دلێ خودانی ما ب بەنی ڤە، ئەڤجا بەردا و قەرێ وی پێ هێلا.28دەمێ ئەو بەنی دەركەفتی، هەڤالەكێ خۆ یێ بەنی دیت، ئەوێ ب سەد دیناران[g]  قەردارێ وی، حەفكا وی گرت و گۆتێ: ‹قەرێ من بدە!›29ئەڤجا هەڤالێ وی خۆ هاڤێتە بەر پێیێن وی و هیڤی ژێ كرن و گۆتێ: ‹بێهنا خۆ ل من فرەهـ بكە، ئەز دێ دەمە تە.›30لێ ئەو رازی نەبوو و هاڤێتە د زیندانێ دا، هەتا قەرێ خۆ بدەت.31دەمێ هەڤالێن وی یێن بەنی ئەڤ تشتە دیتی، گەلەك پێ نەخۆش بوون و چوون ئەڤ چەندە گۆتنە خودانێ خۆ.32ئینا خودانی ژی گازی كرێ و گۆتێ: ‹هەی بەنیێ خراب، ئەو قەر هەمی من ب تە هێلا، چنكو تە هیڤی ژ من كرن.33ئەرێ ما نە پێدڤی بوو تە دلۆڤانی ب هەڤالێ خۆ یێ بەنی بربا، هەروەكو من دلۆڤانی ب تە بری؟›34خودان گەلەك تۆڕە بوو، دا دەستێ ئەشكەنجەكەران، هەتا قەرێ خۆ هەمیێ بدەت.35هۆسا بابێ من یێ ئەسمانی ژی دێ ڤێ ب سەرێ هەوە ئینیت، ئەگەر هەر ئێك ژ هەوە ژ دل ل برایێ خۆ نەبوریت.»
a.  18‏:8 مەبەست پێ ژیانا هەروهەرە.
b.  18‏:16 گۆتارا مووسای 19‏:15
c.  18‏:17 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
d.  18‏:17 q پووتپەرێس: صەنەمپەرێس
e.  18‏:21 مەبەست پێ هەر باوەردارەكێ دیە، چنكو هەمی باوەردار خویشك و برانە.
f.  18‏:24 ب یونانی: ‹دەهـ هزار تالانت›. ل فەرهەنگۆكێ بنێڕە تالانت*. 
g.  18‏:28 هەر دینارەك، كرێیا رۆژەكێ یا پالەی بوو.

مزگینیا مەتتای   به‌شێ 17مزگینیا مەتتای   به‌شێ 19



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 19ژن بەردان 1پشتی عیسای ئەڤ ئاخفتنە ب دویماهی ئیناین، ژ جەلیلێ دەركەفت و چوو دەڤەرا یەهودیایێ، ئەوا دكەڤیتە لایێ دی یێ رویبارێ ئوردن[a] .2گەلەك جەماوەر ب دویڤ كەفتن و نەساخێن وان ل وێرێ ساخ كرن.3هندەك فەریسی هاتنە نك عیسای، داكو تاقی بكەن، ژێ پرسین: «ئەرێ رەوایە زەڵام ژ بەر هەر ئەگەرەكێ هەبیت، ژنا خۆ بەردەت؟»4وی بەرسڤ دا و گۆت: «ئەرێ ما هەوە نەخواندیە، كو ئافرێندەری ‹ژ دەستپێكێ مرۆڤ نێر و مێ یێن داین›[b] ؟5و گۆت: ‹ژ بەر ڤێ چەندێ زەڵام دێ دایك و بابێن خۆ هێلیت و ب ژنا خۆ ڤە نویسیێت و دێ هەردوو بنە ئێك لەش›،[c] 6هۆسا ئێدی ئەو نە دوونە، لێ ئێك لەشن. ئەڤجا ئەوێن خودێ ئەو كرینە ئێك، بلا مرۆڤ ژێكڤە نەكەت.»7ژێ پرسین: «لێ بۆچی مووسای فەرمان دابوو كو مێر بەلگەنامەیا بەردانێ بدەتە ژنا خۆ، ئەگەر وێ بەردەت؟»[d] 8عیسای بەرسڤا وان دا: «ژ بەر سەرهشكیا هەوە مووسای هێلا هوین ژنێن خۆ بەردەن، لێ ل دەستپێكێ هۆسا نەبوو9و ئەز دبێژمە هەوە: هەر كەسێ ژبلی ئەگەرێ دەهمەنپیسیێ ژنا خۆ بەردەت و بۆ خۆ ئێكا دی بینیت، ئەو دەهمەنپیسیێ دكەت.»10ئینا شاگردێن وی گۆتێ: «ئەگەر كاودانێ مێری ل گەل ژنێ یێ هۆسا بیت، باشترە ژنێ نەئینیت.»11عیسای بەرسڤا وان دا: «هەمی كەس نەشێن ڤێ گۆتنێ قەبیل بكەن، ژبلی وان یێن خودێ ئەو كەرەم ل گەل كری.12چنكو هندەك ژ زكماكی د خەساندینە و هندەك ژی ژ لایێ خەلكی ڤە هاتینە خەساندن و هندەكێن دی بڕیار دایە ژ پێخەمەت پاشایەتیا ئەسمانان وەكو یێن خەساندی بژین[e] . ئەڤجا یێ بشێت ڤێ چەندێ قەبیل بكەت، بلا قەبیل بكەت.»عیسا زاڕۆكان بەرەكەتدار دكەت 13پشتی هنگی هندەك زاڕۆك ئینانە نك عیسای، دا دەستێن خۆ بدانیتە سەر وان و نڤێژێ بكەت، شاگردان ژی ل وان حەیتاند.14لێ عیسای گۆت: «بهێلن زاڕۆك بهێنە نك من و رێ لێ نەگرن، چنكو پاشایەتیا ئەسمانان بۆ یێن وەكو وانە.»15وی دەستێن خۆ دانانە سەر وان و ژ وێرێ چوو.گەنجێ دەولەمەند 16پاشی وەسا چێبوو ئێك ب نك عیسای ڤە هات و گۆتێ: «مامۆستا، چ چاكیێ بكەم دا ژیانا هەروهەر ب دەست خۆ ڤە بینم؟»17عیسای بەرسڤا وی دا: «بۆچی تۆ دەربارەی چاكیێ پرسیارا من دكەی؟ ب تنێ ئێكێ هەی یێ چاكە. لێ ئەگەر تە بڤێت تۆ بچیە د ژیانێ دا، فەرمانان ب جهـ بینە.»18وی گۆتێ: «كیژ فەرمانان؟» عیسای بەرسڤ دا: «‹كوشتنێ نەكە، دەهمەنپیسیێ نەكە، دزیێ نەكە، شاهدەییا ب درەو نەدە،19رێزێ ل دایك و بابێن خۆ بگرە›[f]  و ‹حەز ژ نێزیكێ خۆ بكە، وەك چەوا تۆ حەز ژ خۆ دكەی›[g] .»20گەنجی گۆتێ: «من ئەڤە هەمی ب جهـ ئیناینە. ئێدی چ یێ ژ من كێمە؟»21عیسای گۆتە وی: «ئەگەر تە بڤێت تۆ یێ كامل بی، هەڕە تشتێن خۆ بفرۆشە و بدە هەژاران، دێ تە گەنجینەیەك ل ئەسمانان هەبیت، پاشی وەرە ب دویڤ من بكەڤە.»22دەمێ گەنجی ئەڤ ئاخفتنە بهیستی، چوو یێ خەمبار، چنكو ئەو خودان سامانەكێ مەزن بوو.23ئینا عیسای گۆتە شاگردێن خۆ: «راستیە دبێژمە هەوە: زەحمەتە مرۆڤێ دەولەمەند بچیتە د پاشایەتیا ئەسمانان دا.24دیسان دبێژمە هەوە: چوونا حێشترێ د كونا دەرزیكێ را ب ساناهیترە ژ ب ژۆركەفتنا دەولەمەندەكی بۆ پاشایەتیا خودێ.»25دەمێ شاگردان ئەڤ تشتە بهیستی، گەلەك حێبەتی بوون و گۆتن: «ئەڤجا كی دشێت قورتال ببیت؟»26عیسای بەرێ خۆ دا وان و گۆت: «ئەڤە ل نك مرۆڤان مەحالە، لێ ل نك خودێ، هەمی تشت د شیان دانە.»27وی دەمی پەترۆسی لێ ڤەگێڕا و گۆت: «ئەڤە مە هەمی تشت یێن هێلاین و ئەم یێ ب دویڤ تە كەفتین. ئەڤجا بۆ مە دێ چ هەبیت؟»28عیسای بەرسڤا وان دا: «ب راستی دبێژمە هەوە: د نویكرنێ[h]  دا، دەمێ كوڕێ مرۆڤ ل سەر تەختێ مەزناهیا خۆ دروینیت، هوین ئەوێن ب دویڤ من كەفتین، دێ ل سەر دوازدە تەختان روینن و دادوەریێ ل سەر هەر دوازدە هۆزێن ئیسرائیل كەن.29هەر كەسێ خانی، یان برا، یان خویشك، یان باب، یان دایك، یان زاڕۆك یان زەڤی ژ پێخەمەت ناڤێ من هێلا بیت، دێ سەد جاركی هندێ وەرگریت و دێ ژیانا هەروهەر ب میرات وەرگریت.30لێ گەلەكێن پێشیێ دێ بنە یێن پاشیێ و گەلەكێن پاشیێ دێ بنە یێن پێشیێ.»
a.  19‏:1 q رویبارێ ئوردن: دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.
b.  19‏:4 دەستپێكرن 1‏:27
c.  19‏:5 دەستپێكرن 2‏:24
d.  19‏:7 گۆتارا مووسای 24‏:1
e.  19‏:12 دەق و دەق: ‹یێن ژ پێخەمەت پاشایەتیا ئەسمانان خۆ خەساندی›.
f.  19‏:19 دەركەفتن 20‏:12‏-16؛ گۆتارا مووسای 5‏:16‏-20؛ هەروەسا ل فەرهەنگۆكێ بنێڕە دەهـ فەرمان*.
g.  19‏:19 پەرستن و پیرۆزی 19‏:18
h.  19‏:28 q د نویكرنێ دا: ئانكو ئەو سەردەمێ مەسیح دهێتەڤە و حوكمی ل جیهانێ دكەت. 

مزگینیا مەتتای   به‌شێ 18مزگینیا مەتتای   به‌شێ 20



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 20نموونەیا پالەیان 1«پاشایەتیا ئەسمانان وەكو خودان ملكەكیە، سپێدێ زوی ژ مالێ دەركەفت دا بۆ رەزێ خۆ پالەیان بگریت.2ل گەل وان پێك هات كو هەر رۆژێ دینارەكێ بدەتێ، پاشی هنارتنە ناڤ رەزێ خۆ.3ل دۆرێن دەمژمێر نەه، دەركەفت و هندەكێن دی یێن بێكار ل بازاڕی دیتن.4گۆتە وان: ‹هوین ژی هەڕنە ناڤ رەزی، ئەز دێ وێ دەمە هەوە یا مافێ هەوە بیت.› ئەو ژی چوون.5ل دەمژمێر دوازدە و ل دەمژمێر سێیێ ژی ئەو دەركەفتە بازاڕی و هەمان تشت كر.6ل دۆرێن دەمژمێر پێنجێ ئێڤاری، جارەكا دی دەركەفت، هندەك پالەیێن دی دیتن و گۆتە وان: ‹بۆچی هوین ب درێژاهیا رۆژێ بێكار ل ڤێرێ د راوەستیاینە؟›7وان بەرسڤا وی دا: ‹چنكو كەسێ ئەم نەبرینە پالەتیێ.› گۆتە وان: ‹هوین ژی هەڕنە ناڤ رەزێ من.›8دەمێ بوویە شەڤ، خودانێ رەزی گۆتە سەركارێ خۆ: ‹گازی پالەیان بكە و مافێ وان بدێ، ژ یێن دویماهیێ دەست پێ بكە هەتا دگەهیە یێن بەراهیێ.›9ئەوێن دەمژمێر پێنجێ ئێڤاری دەست ب كاری كری، هاتن و هەر ئێكی دینارەك وەرگرت.10ئەڤجا یێن بەراهیێ هاتن، وان هزر كر ئەو دێ پتر وەرگرن، لێ هەر ئێكی ژ وان ژی دینارەك وەرگرت.11دەمێ وان دینار وەرگرتی گازندە ژ خودانێ مالی كرن12و گۆتنێ: ‹ئەوێن دویماهیێ هاتین ب تنێ دەمژمێرەكێ كار كر و تە ئەو ئینانە رێزا مە، و مە خۆ ل بەر گرانیا رۆژێ و گەرمێ گرتییە.›13بەرسڤا ئێك ژ وان دا: ‹هەڤال، من مافێ تە نەخوارییە. ما ئەز و تۆ ل سەر دینارەكێ پێك نەهاتبووین؟14مافێ خۆ وەرگرە و هەڕە سەر رێكا خۆ. من دڤێت وەكو تە بدەمە ئەڤێ دویماهیێ ژی.15ما من ماف نینە ب مالێ خۆ وێ بكەم یا من دڤێت؟ یان ژی چاڤێن تە ب مەردینیا من رانابن؟›16هۆسا ئەوێن پاشیێ دێ بنە یێن پێشیێ و یێن پێشیێ دێ بنە یێن پاشیێ.»عیسا جارەكا دی بەحسێ مرن و رابوونا خۆ دكەت 17دەمێ عیسا بەرەڤ ئورشەلیمێ ب سەر دكەفت، هەر دوازدە شاگردێن خۆ بڕێڤە ڤەدەر كرن و گۆتە وان:18«ئەڤە ئەم یێ بەرەڤ ئورشەلیمێ ب سەر دكەڤین و كوڕێ مرۆڤ دێ رادەستی سەرۆكێن كاهنان و مامۆستایێن دەستووری هێتە كرن و ئەو دێ حوكمێ مرنێ ل سەر دانن19و دێ وی رادەستی مللەتان كەن، ئەڤجا ئەو دێ تڕانەیان پێ كەن و قامچی دەن و خاچ دەن، لێ ل رۆژا سێیێ دێ ژ ناڤ مریان رابیت.»داخوازا دایكا كوڕێن زەبەدی 20وی دەمی دایكا كوڕێن زەبەدی ل گەل هەردوو كوڕێن خۆ نێزیكی عیسای بوون و وێ سوجدە بۆ بر و داخوازەك ژێ كر.21وی گۆتێ: «تە چ دڤێت؟» بەرسڤا وی دا: «فەرمانێ بدە كو هەردوو كوڕێن من د پاشایەتیا تە دا، ئێك ل دەستێ تە یێ راستێ و یێ دی ل دەستێ تە یێ چەپێ، روینن.»22عیسای بەرسڤ دا و گۆت: «هوین نزانن كا هوین چ دخوازن. ما هوین دشێن ژ وێ پەرداغێ ڤەخۆن، یا كو نێزیكە ئەز دێ ژێ ڤەخۆم؟» وان بەرسڤا وی دا: «ئەم دشێین.»23عیسای گۆتە وان: «راستە، هوین دێ ژ پەرداغا من ڤەخۆن، لێ دەستویریا روینشتنێ ل لایێ منێ راستێ و چەپێ، نە د دەستێ من دایە بدەم، لێ ب تنێ بۆ وانە یێن ژ لایێ بابێ من ڤە بۆ وان هاتیە ئامادە كرن.»24دەمێ هەر دەهـ شاگردێن دی ئەڤ تشتە بهیستی، ژ هەردوو برایان دلگران بوون.25لێ عیسای گازی وان هەمیان كر و گۆت: «هوین دزانن سەرۆكێن مللەتان زاڵدەستیێ ل وان دكەن و مەزنێن وان ژی دەستهەلاتداریێ ل سەر دكەن،26لێ د ناڤ هەوە دا وەسا نابیت. ئەوێ حەز بكەت د ناڤ هەوە دا یێ مەزن بیت، دڤێت ببیتە خزمەتكارێ هەوە27و ئەوێ حەز بكەت د ناڤ هەوە دا یێ پێشیێ بیت، دڤێت ببیتە بەنیێ هەوە.28هەروەسا كوڕێ مرۆڤ ژی نەهاتیە داكو خزمەتا وی بهێتە كرن، لێ دا ئەو خزمەتێ بكەت و خۆ ژ پێش گەلەكان ڤە بكەتە گۆری.»ساخكرنا دوو كۆرەیان 29دەمێ عیسا و شاگردێن خۆ ژ ئەریحا دەردكەفتن، جەماوەرەكێ مەزن ل دویڤ وی چوون.30وەسا چێبوو دوو كۆرە ل رەخێ رێكێ د روینشتی بوون. دەمێ بهیستی كو عیسا یێ دبوریت، كرنە گازی: «خودان، كوڕێ داوودی، دلۆڤانیێ ب مە ببە!»31جەماوەری ئەو پاشڤە برن دا بێدەنگ ببن، لێ وان ب دەنگەكێ بلندتر كرە هەوار و گۆتن: «خودان، كوڕێ داوودی، دلۆڤانیێ ب مە ببە!»32عیسا راوەستیا و ئەو گازی كرن و گۆتە وان: «هەوە چ دڤێت ئەز بۆ هەوە بكەم؟»33وان گۆتێ: «خودان، بیناهیێ بدە چاڤێن مە.»34دلێ وی ما ب وان ڤە و دەستێ خۆ كرە چاڤێن وان. د گاڤێ دا وان بیناهی كر و ئەو ل دویڤ وی چوون.
مزگینیا مەتتای   به‌شێ 19مزگینیا مەتتای   به‌شێ 21



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 21عیسا ب رێزگرتن دچیتە د ئورشەلیمێ ڤە 1دەمێ نێزیكی ئورشەلیمێ بووین و هاتینە گوندێ بێت‌فاجی ل نك چیایێ زەیتوونان، عیسای دوو شاگردێن خۆ هنارتن2و گۆتە وان: «هەڕنە ڤی گوندێ بەرامبەری هەوە، ئێكسەر دێ ماكەرەكا گرێدای ل گەل جانەكەرەكی بینن، وان ڤەكەن و بۆ من بینن.3ئەگەر ئێكی تشتەك گۆتە هەوە، بێژنێ: ‹خودانی پێدڤی یا پێ هەی.› ئەو دێ ئێكسەر هنێریت.»4و ڤێ وەسا روی دا، داكو ئەو تشتێ ل سەر زارێ پێغەمبەری هاتیە گۆتن، ب جهـ بهێت:5‹بێژنە سییۆنا كچ[a] ،ئها ئەڤە پاشایێ تە یێ دهێتە نك تە،6ئەڤجا شاگرد چوون و ئەو كر ئەوا عیسای فەرمان پێ دای.7ماكەر و جانەكەر ئینان و جلكێن خۆ دانانە سەر و عیسا لێ سیار بوو.8بەهرا پتر ژ جەماوەرێ خڕڤەبووی رێك ب جلكێن خۆ رائێخست و هندەكێن دی چەقێن داران بڕین و رێك پێ رائێخست.9جەماوەرێ بەری عیسای دچوو و یێ ل پشت وی دهات، گازی دكر و دگۆت:«هۆساننا[b]  بۆ كوڕێ داوودی!10دەمێ عیسا ب ژۆر كەفتیە ئورشەلیمێ، هەمی باژێڕ تێكهەژیا و خەلكی دگۆت: «ئەڤە كیە؟!»11خڕڤەبوویان بەرسڤ دا: «ئەڤە عیسا پێغەمبەرە، ژ ناسیرەیا دەڤەرا جەلیلێیە.»عیسا پەرستگەهێ ژ بازرگانیێ پاقژ دكەت 12ئەڤجا عیسا چوو د حەوشا پەرستگەهێ دا و هەمیێن كڕین و فرۆتن دكر دەرئێخستن. وی مێزێن پارەگوهۆڕان و تەختكێن كووترفرۆشان وەرگێڕان13و گۆتە وان: «یا هاتیە نڤیسین:‹مالا من ب مالا نڤێژێ دێ هێتە نیاسین›[c] ،14ل پەرستگەهێ هندەكێن كۆرە و لەنگ هاتنە نك و وی ئەو ساخ كرن.15دەمێ سەرۆكێن كاهنان و مامۆستایێن دەستووری ئەو حێبەتیێن وی كرین، دیتین و گوهـ ل گازیكرنا زاڕۆكان د حەوشا پەرستگەهێ دا بووی دەمێ دگۆتن: «هۆساننا ژ بۆ كوڕێ داوودی!»، گەلەك پێ نەخۆش بوون.16ئینا گۆتنێ: «تە گوهـ لێ هەیە ئەوێن هەنێ چ دبێژن؟» عیسای گۆتێ: «بەلێ! ما هەوە ئەڤ تشتە نەخواندیە: ‹تە ل سەر زارێ زاڕۆكان و ساڤایان پەسن[d]  بۆ خۆ ئامادە كرن›؟[e] »17پاشی هێلان و چوو ژ دەرڤەی باژێڕی بۆ گوندێ بێت‌عەنیا و ب شەڤ ما ل وێرێ.عیسا نفرینان ل دارهژیرێ دكەت 18سپێدەیا رۆژا پاشتر، دەمێ ئەو دزڤڕی باژێڕی، یێ برسی بوو.19دارهژیرەك ل رەخێ رێكێ دیت و قەستا وێ كر، لێ وی چ پێڤە نەدیت ژبلی بەلگان ب تنێ. وی گۆتە دارێ: «ئێدی تۆ هەتا هەتایێ بەرهەمی نەدەی.» ئێكسەر دارهژیر هشك بوو.20دەمێ شاگردان ئەو دیتی، گوهشین و گۆتن: «چەوا ئێكسەر دارهژیر هشك بوو؟»21عیسای بەرسڤا وان دا: «راستیێ دبێژمە هەوە: ئەگەر هەوە باوەری هەبیت و د بێگۆمان بن، نە ب تنێ وەكو من ل دارهژیرێ كری هوین دێ كەن، لێ ئەگەر هوین بێژنە ڤی چیای ژی: ‹رابە و خۆ بهاڤێژە د دەریایێ دا،› دێ ئەڤ چەندە ب جهـ هێت.22هەر تشتێ هوین د نڤێژێ دا ب باوەری داخواز بكەن، دێ ب دەست ڤە ئینن.»پرسیاركرن دەربارەی دەستهەلاتا عیسای 23دەمێ گەهشتیە پەرستگەهێ و دەست ب فێركرنێ كری، سەرۆكێن كاهنان و ریهسپیێن مللەتی هاتنە نك و پرسیار ژێ كرن: «تۆ ب چ دەستهەلات ڤان كاران دكەی؟ و كێ ئەڤ دەستهەلاتە دایە تە؟»24عیسای بەرسڤا وان دا و گۆت: «ئەز ژی دێ پرسیارەكێ ژ هەوە كەم، ئەگەر هەوە بەرسڤا من دا، ئەز ژی دێ بێژمە هەوە ب چ دەستهەلات ئەز ڤان كاران دكەم.25تافیركرنا یوحەننای ژ كیرێ بوو؟ ژ ئەسمانی یان ژ مرۆڤان؟» وان د ناڤبەرا خۆ دا گۆت: «ئەگەر ئەم بێژین: ‹ژ ئەسمانی بوو،› دێ بێژیتە مە: ‹ئەڤجا بۆچی هەوە باوەر ژێ نەكر؟›26لێ ئەگەر ئەم بێژین: ‹ژ مرۆڤان بوو،› ئەم ژ خەلكی دترسین، چنكو ئەو هەمی یوحەننای ب پێغەمبەر ددانن.»27ئەڤجا وان بەرسڤا عیسای دا: «ئەم نزانین.» وی گۆتە وان: «ئەز ژی نابێژمە هەوە ب چ دەستهەلات ڤان كاران دكەم.»نموونەیا دوو كوڕان 28«هوین چ دبێژن؟ مرۆڤەكی دوو كوڕ هەبوون، ئەو چوو نك یێ ئێكێ و گۆتێ: ‹كوڕێ من، ئەڤرۆ هەڕە ناڤ رەزی كار بكە.›29وی بەرسڤ دا: ‹ئەز ناچم،› لێ پاشی پەشیمان بوو و چوو.30پاشی زەڵام چوو نك كوڕێ خۆ یێ دی و ئەوا گۆتیە كوڕێ خۆ یێ ئێكێ گۆتە وی ژی. بەرسڤ دا: ‹سەر چاڤان باب!› لێ ئەو نەچوو.31كێ ژ هەردوویان ب حەزا بابێ خۆ كر؟» ئەوان بەرسڤ دا: «یێ ئێكێ.» عیسای گۆتە وان: «راستیێ دبێژمە هەوە: باجگر و لەشفرۆش بەری هەوە دچنە د پاشایەتیا خودێ دا.32یوحەننا هات و رێیا راستداریێ نیشا هەوە دا، هەوە باوەر ژێ نەكر، لێ باجگر و لەشفرۆشان باوەر ژێ كر. خۆ پشتی هەوە ئەڤ تشتە دیتی ژی، هوین پەشیمان نەبوون كو باوەر ژێ بكەن.»نموونەیا رەزڤانان 33«گوهـ بدەنە نموونەیەكا دی: خودان ملكەكی رەزەك دانا و پەرژان كر و ئویسلەیەك[f]  د ناڤ دا كۆلا و بورجەكا نوبەداریێ د ناڤ دا ئاڤا كر، پاشی رەز ب كرێ داڤ رەزڤانان و چوو وەڵاتەكێ دی.34دەمێ گەهشتنا فێقی نێزیك بووی، وی بەنیێن خۆ هنارتنە نك رەزڤانان، داكو بەرهەمێ رەزی بۆ وی بینن.35رەزڤانان بەنیێن وی گرتن، ئێك ژ وان قوتا و ئێكێ دی كوشت و ئێكێ دی بەرباران كر.36پاشی خودانێ مالێ ژ جارا پێشیێ پتر بەنی هنارتن و رەزڤانان وە ل وان ژی كر، هەروەكو ل یێن پێشیێ كری.37ل دویماهیێ كوڕێ خۆ هنارت. وی د دلێ خۆ دا دگۆت: ‹دێ رێزێ ل كوڕێ من گرن.›38لێ دەمێ رەزڤانان كوڕێ وی دیتی، گۆتە ئێكودوو: ‹ئەڤە میراتگرە! وەرن ئەم وی بكوژین و میراتێ وی بدەست خۆ ڤە بینین.›39ئینا وان ئەو گرت و ژ ناڤ رەزی دەرئێخست و كوشت.40دەمێ خودانێ رەزی دهێت، دێ چ ل وان رەزڤانان كەت؟»41وان بەرسڤا عیسای دا: «ئەو دێ وان خرابكاران ب توندی ژ ناڤ بەت، پاشی دێ رەزی دەتەڤ هندەك رەزڤانێن دی، یێن كو دێ بەرهەمێ رەزی د دەمێ چنینێ دا دەنە وی.»42عیسای گۆتە وان: «ئەرێ ما هەوە د نڤیساران دا نەخواندیە:‹ئەو بەرێ هۆستایان رەتكری،43ژ بەر هندێ ئەز دبێژمە هەوە: پاشایەتیا خودێ دێ ژ هەوە هێتە ستاندن و دێ بۆ مللەتەكی هێتە دان كو بەرهەمێ وێ بدەت.44هەر كەسێ بكەڤیتە سەر ڤی بەری، دێ پرتكیت و هەر كەسێ بەر بكەڤیتە سەر، دێ وی هەڕشینیت.»45دەمێ سەرۆكێن كاهنان و فەریسیان گوهـ ل نموونەیێن وی بووی، وان زانی ئەو بەحسێ وانە.46هەر چەندە وان بزاڤ دكر وی دەستەسەر كەن، لێ ئەو ژ خەلكی ترسیان، چنكو وان ئەو ب پێغەمبەر ددانا.
a.  21‏:5 q سییۆنا كچ: ئانكو خەلكێ ئورشەلیمێ. ل فەرهەنگۆكێ بنێڕە سییۆن*.
b.  21‏:9 د زمانێ عیبرانی دا ب رامانا ‹مە رزگار بكە› دهێت.
c.  21‏:13 ئیشایا 56‏:7
d.  21‏:16 q پەسن: مەدح و سەنا
e.  21‏:16 زەبوور 8‏:2
f.  21‏:33 q ئویسلە: ئاڵاڤێ گڤاشتنا تریە د كەڤری دا دهێتە كۆلان و چێكرن.

مزگینیا مەتتای   به‌شێ 20مزگینیا مەتتای   به‌شێ 22



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 22نموونەیا داوەتێ 1جارەكا دی عیسا بۆ وان ب نموونەیان ئاخفت و گۆت:2«پاشایەتیا ئەسمانان وەكو پاشایەكیە داوەتا كوڕێ خۆ گێڕا3و بەنیێن خۆ هنارتن داكو گازی وان كەسان بكەن، ئەوێن بۆ داوەتێ هاتینە داخوازكرن، لێ وان نەڤیا ئامادە ببن.4جارەكا دی پاشای هندەك بەنیێن دی هنارتن و گۆتە وان: ‹بێژنە داخوازكریان: ئەڤە من نانخوارنا خۆ یا ئامادەكری، گا و ربیتەكریێن من یێن هاتینە سەرژێكرن و هەمی تشت یێ ئامادەیە، ئەڤجا وەرنە داوەتێ.›5لێ وان چ پویتە پێ نەدا، ئەڤجا ئێك چوو ناڤ چەمێ خۆ و یێ دی چوو سەر بازرگانیا خۆ6و ئەڤێن دی بەنیێن وی گرتن و كرێت كرن و كوشتن.7پاشا تۆڕە بوو و لەشكەرێن خۆ هنارتن و ئەو مێركوژ ژناڤبرن و باژێڕێ وان سۆت.8پاشی گۆتە بەنیێن خۆ: ‹داوەت یا ئامادەیە، لێ داخوازكری نە د هەژی بوون.9ئەڤجا هەڕنە سەرێن رێیان و هەر كەسێ هوین دبینن داخواز كەنە خوارنا داوەتێ.›10بەنی دەركەفتنە سەرێن رێیان و هەر كەسێ چاك یان خراب دیتبان كۆم دكرن، هەتا جهێ داوەتێ ژ مێڤانان تژی بووی.11دەمێ پاشا هاتیە ژۆر دا مێڤانان ببینیت، ئێك ل وێرێ دیت جلكێن داوەتێ ل بەر نەبوون.12گۆتە وی: ‹هەڤال، تۆ چەوا بێی جلكێن داوەتێ هاتیە ژۆر؟› ئەو بێدەنگ ما.13ل وی دەمی پاشای گۆتە خزمەتكارێن خۆ: ‹دەست و پێیێن وی گرێ دەن و بهاڤێژنە ژ دەرڤە، ل ناڤ تاریاتیێ. ل وێرێ گری و گڤاشتنا ددانانە[a] .›14چنكو یێن داخوازكری گەلەكن، لێ یێن هەلبژارتی د كێمن.»رەوایە مرۆڤ باجێ بدەتە قەیسەری؟ 15پاشی فەریسی چوون و پیلانەك داڕشت كا دێ چەوا عیسای ب ئاخفتنێن وی ئێخنە داڤان.16ئینا هندەك شاگردێن خۆ ل گەل لایەنگرێن هێرودێسی هنارتنە نك وی و گۆتنێ: «مامۆستا، ئەم دزانین تۆ یێ راستگۆی و رێكا خودێ راست نیشا خەلكی ددەی، تۆ هەمیان وەكو ئێك دبینی و تۆ بەرێ خۆ نادەیە ئاستێن مرۆڤان.17ئەڤجا بێژە مە، بۆچوونا تە چیە؟ ئەرێ رەوایە باج بۆ قەیسەری بهێتە دان یان نە؟»18عیسای نیازخرابیا وان زانی و گۆت: «هەی دووڕوینۆ، بۆچی هوین من تاقی دكەن؟19پارەیێ باجێ نیشا من بدەن.» وان دینارەك بۆ ئینا.20ئەڤجا وی گۆتە وان: «ئەڤ وێنە و ناڤە یێن كێنە؟»21وان گۆتە وی: «یێن قەیسەرینە.» ئەڤجا گۆتە وان: «یێ قەیسەری بدەنە قەیسەری و یێ خودێ ژی بدەنە خودێ.»22دەمێ وان ئەڤ تشتە بهیستی حێبەتی بوون و وان عیسا هێلا و چوون.پرسیاركرن دەربارەی رابوونا مریان 23ل وێ رۆژێ، سەدوقی ئەوێن دبێژن رابوونا مریان نینە، هندەك ژ وان هاتنە نك وی و پرسیار ژێ كر24و گۆتێ: «مامۆستا، مووسای یا گۆتی: ‹ئەگەر زەڵامەك بێ زاڕۆك مر، پێدڤیە برایێ وی هەڤژینا وی بۆ خۆ بینیت و دویندەهێ[b]  بۆ ناڤێ برایێ خۆ پەیدا بكەت.›[c] 25ئەڤجا ل نك مە حەفت برا هەبوون، یێ ئێكێ ژن ئینا و بێ دویندەهـ مر و هەڤژینا خۆ بۆ برایێ خۆ هێلا.26هەروەسا یێ دوویێ و پاشی یێ سێیێ هەتا یێ حەفتێ ژی.27پشتی وان هەمیان، ژن ژی مر.28ئەڤجا ل رۆژا رابوونێ، ئەو ژن دێ هەڤژینا كیژ ژ وان حەفتان بیت؟ چنكو یا هەمیان بوو.»29عیسای بەرسڤا وان دا و گۆت: «هوین د شاشن، چنكو هوین نە د نڤیسارێن پیرۆز و نە د هێزا خودێ دگەهن.30پشتی رۆژا رابوونێ مرۆڤ نە ژنێ دئینن و نە شوی دكەن، لێ دێ وەكو فریشتەیێن ئەسمانی بن.31دەربارەی رابوونا مریان، ما هەوە نەخواندیە ئەوا ژ لایێ خودێ ڤە بۆ هەوە هاتیە گۆتن:32‹ئەز خودایێ ئیبراهیمی و خودایێ ئیسحاقی و خودایێ یەعقوبیمە›[d] ؟ ئەو نە خودایێ مریانە، لێ یێ زیندیانە.»33دەمێ خەلكی ئەڤ چەندە بهیستی، ژ بەر فێركرنا وی حێبەتی بوون.فەرمانا هەری مەزن 34لێ دەمێ فەریسیان بهیستی كو عیسای سەدوقی یێن بێدەنگ كرین، ل گەل ئێك كۆمبوون35و ئێك ژ وان كو زانایێ دەستووری بوو، ئەڤ پرسیارە ژێ كر، دا وی تاقی بكەت:36«مامۆستا، فەرمانا هەری مەزن د دەستووری دا چیە؟»37بەرسڤا وی دا: «‹ژ هەمی دلێ خۆ و ژ هەمی دەروونێ خۆ و ژ هەمی هزرا خۆ حەز ژ خودان خودایێ خۆ بكە.›[e] 38ئەڤەیە فەرمانا ئێكێ و یا هەری مەزن.39یا دوویێ ژی وەكو وێیە: ‹حەز ژ نێزیكێ خۆ بكە، وەك چەوا تۆ حەز ژ خۆ دكەی.›[f] 40دەستوور هەمی و پەیامێن پێغەمبەران ب ڤان هەردوو فەرمانان ڤە د هەلاویستینە.»مەسیح كوڕێ كێیە؟ 41دەمێ فەریسی پێكڤە كۆمبووین، عیسای پرسیار ژ وان كر:42«هوین دەربارەی مەسیحی چ دبێژن: ئەو كوڕێ كێیە؟» وان بەرسڤا وی دا: «كوڕێ داوودیە.»43گۆتە وان: «ئەڤجا چەوا داوود ب سرۆشێ گیانێ خودێ دبێژیتە وی خودان:44‹خودانی گۆتە خودانێ من:ل دەستێ من یێ راستێ روینە،45ئەڤجا ئەگەر داوود دبێژیتێ ‹خودان›، پا چەوا كوڕێ ویە؟»46كەس ژ وان نەشیا خۆ ب پەیڤەكێ ژی بەرسڤا وی بدەت. ژ وێ رۆژێ وەرە كەس نەدوێریا پرسیاران ژێ بكەت.
a.  22‏:13 گڤاشتنا ددانان نیشانە كو ژانا وان كەسان گەلەك یا مەزنە.
b.  22‏:24 q دویندەه: نەسل یان زوڕیەت
c.  22‏:24 گۆتارا مووسای 25‏:5
d.  22‏:32 دەركەفتن 3‏:6
e.  22‏:37 گۆتارا مووسای 6‏:5
f.  22‏:39 پەرستن و پیرۆزی 19‏:18

مزگینیا مەتتای   به‌شێ 21مزگینیا مەتتای   به‌شێ 23



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 23عیسا مامۆستایێن دەستووری و فەریسیان تاوانبار دكەت 1هنگی عیسای گۆتە جەماوەری و شاگردێن خۆ:2«مامۆستایێن دەستووری و فەریسی ل سەر كورسیكا مووسای دروینن،3ئەڤجا هەر تشتێ ئەو دبێژنە هەوە، هوین بكەن و ب جهـ بینن، لێ ل دویڤ كریارێن وان نەكەن، چنكو ئەو دبێژن، لێ ناكەن.4ئەو بارێن گران و دەستنەخۆش گرێ ددەن و دداننە سەر ملێن مرۆڤان، لێ ئەو ب خۆ تبلەكا خۆ بۆ هەلگرتنا باری نالڤینن.5هەمی تشتێن دكەن ژ بەر هندێیە، داكو خەلك وان ببینن. ئەو نڤشتیێن[a]  خۆ پەحن دكەن و ریشالۆكێن[b]  كراسێ خۆ شۆڕ دكەن6و حەز دكەن د مێڤانداریان دا ل سەرێ ژۆری و د كنیشتەیان دا ل كورسیكێن پێشیێ بن7و ل بازاڕان سڵاڤ لێ بهێنە كرن و خەلك بێژیتە وان ‹رابی[c] ›.8لێ بلا هوین ب ‹رابی› نەهێنە گازی كرن، چنكو مامۆستایێ هەوە ئێكە و هوین هەمی برانە.9هەروەسا ل سەر ئەردی نەبێژنە كەسێ ‹باب›، چنكو بابێ هەوە ئێكە، ئەوێ ل ئەسمانی.10هەروەسا بلا هوین ب ‹رێبەر› نەهێنە گازی كرن، چنكو رێبەرێ هەوە ئێكە، ئەو ژی مەسیحە.11د ناڤ هەوە دا یێ هەری مەزن، دێ خزمەتكارێ هەوە بیت.12هەر كەسێ خۆ بلند بكەت، دێ هێتە نزمكرن و هەر كەسێ خۆ نزم بكەت، دێ هێتە بلندكرن.13نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین دەرگەهێ پاشایەتیا ئەسمانان ل بەر مرۆڤان دگرن، نە هوین ب ژۆر دكەڤن و نەدهێلن ژی ئەوێن حەز بكەن، ب ژۆر بكەڤن.14نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین مالێ بیژنان دخۆن و بۆ رویمەتی نڤێژان درێژ دكەن. ژ بەر هندێ هوین دێ سزادانەكا گرانتر وەرگرن.15نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین ل دەریا و دێمی دگەڕیێن، دا ئێكی بیننە سەر باوەریا خۆ و ئەگەر وەسا چێبوو، هوین وی دوو جاران ژ خۆ پتر دكەنە كوڕێ دۆزەخێ[d] .16نەخوزیكێن هەوە گەلی سەركێشێن كۆرە. هوین دبێژن: ‹هەر كەسێ سویندێ ب پەرستگەهێ بخۆت، سویند ل سەر نینە، لێ یێ سویندێ ب زێڕێ پەرستگەهێ بخۆت، دڤێت پێگیریێ پێ بكەت.›17گەلی دەبەنگ و كۆرەیان، ما كیژ مەزنترە، زێڕ یان پەرستگەهـ ئەوا زێڕی پیرۆز دكەت؟18دیسان هوین دبێژن: ‹هەر كەسێ ب قوربانگەهێ سویند بخۆت، سویند ل سەر نینە. لێ ئەوێ سویندێ ب پێشكێشیێ ل سەر قوربانگەهێ بخۆت، دڤێت پێگیریێ پێ بكەت.›19گەلی كۆرەیان! ما كیژ مەزنترە، قوربان یان قوربانگەها قوربانی پیرۆز دكەت؟20ئەڤجا هەر كەسێ سویندێ ب قوربانگەهێ بخۆت، وی سویند ب وێ و ب هەمی تشتێ ل سەر ژی خوار.21هەر كەسێ سویندێ ب پەرستگەهێ ژی بخۆت، وی سویند ب وێ و ب ئاكنجیێ وێ ژی خوار.22هەر كەسێ سویندێ ب ئەسمانی ژی بخۆت، ئەوی سویند ب تەختێ خودێ و ئەوێ ل سەر روینشتی ژی خوار.23نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین دەهێكێ ژ پوینگی و سبتێ و رەها زەر ددەن، لێ هەوە تشتێن گرنگتر د دەستووری دا، ئانكو دادپەروەری، دلۆڤانی و دلسۆزی، ب پاش گوهێن خۆ ڤە هاڤێتینە. پێدڤی بوو هوین ئەڤان بكەن و یێن دی ژی ب پاش گوهێن خۆ ڤە نەهاڤێژن.24گەلی سەركێشێن كۆرە، هوین خۆ ژ وێ ڤەخوارنێ ددەنە پاش یا پێشكەك بكەڤیتە تێدا، لێ هوین حێشترێ دادعیرن.25نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین دەرڤەیا پەرداغ و سێنیكێن خۆ دشوون، لێ ئەو ژ ناڤ دا دپڕن ژ وی تشتی یێ هەوە ب تالانی و چاڤبرسیێ بدەست خۆ ڤە ئینای.26هەی فەریسیێ كۆرە! تۆ ل بەراهیێ ناڤخۆیا پەرداغێ بشوو، داكو دەرڤەیا وێ ژی پاقژ ببیت.27نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین وەكو گۆڕێن گێچكرینە، كو ژ دەرڤە جوان دیار دبن، لێ ژ ناڤ دا دپڕن ژ هەستیكێن مریان و هەمی پیساتیێ.28هوین ژی هۆسا، بۆ خەلكی دیار دبن كو هوین د راستدارن، لێ ژ ناڤ دا د پڕی دووڕویاتی و خرابینە.29نەخوزیكێن هەوە گەلی مامۆستایێن دەستووری و فەریسیان، هەی دووڕوینۆ! چنكو هوین گۆڕێن پێغەمبەران ئاڤا دكەن و گۆڕێن مرۆڤێن چاك دنەخشینن30و هوین دبێژن: ‹ئەگەر ئەم ل سەردەمێ بابكالێن خۆ ژیاباین، مە پشكداری د كوشتنا پێغەمبەران دا نەدكر.›31ب ڤێ چەندێ هوین دژی خۆ شاهدەییێ ددەن كو هوین كوڕێن كوژەكێن پێغەمبەرانە.32ئەڤجا هوین ژی شووپا بابكالێن خۆ تەمام كەن.33هەی مارێن تێژكێن كۆرەماران، دێ چەوا ژ سزایێ دۆزەخێ رەڤن؟34ئەڤجا ئەڤە ئەز دێ پێغەمبەر، ئاقلمەند و مامۆستایێن دەستووری بۆ هەوە هنێرم. هوین دێ هندەك ژ وان كوژن و خاچ دەن و هندەكان ژی د كنیشتەیێن خۆ دا قامچی دەن و دێ ژ باژێڕەكی بۆ یێ دی راتەقینن.35لەوما هەر خوینەكا پاقژ یا ل سەر ئەردی هاتیە رشتن، هەر ژ خوینا هابیلێ راستدار تا خوینا زەكەریایێ كوڕێ بەرەخیای، ئەوێ هەوە د ناڤبەرا پەرستگەهـ و قوربانگەهێ دا كوشتی، دێ كەڤیتە ستۆیێ هەوە.36ئەز ب راستی دبێژمە هەوە: ئەڤە هەمی دێ كەڤیتە ستۆیێ ڤی نفشی.زێمارا عیسای ل سەر ئورشەلیمێ 37ئورشەلیم، ئورشەلیم، هەی كوژەكا پێغەمبەران و بەربارانكەرا ئەوێن بۆ تە هاتینە هنارتن، چەند جاران من حەز دكر زاڕۆكێن تە خڕڤە بكەم، كا چەوا مریشك چیچەلۆكێن خۆ د بن چەنگێن خۆ ڤە خڕڤە دكەت، لێ هەوە نەڤیا!38ئەڤە مالا هەوە ما ب هیڤیا هەوە ڤە و دێ كاڤل بیت.39ئەز دبێژمە هەوە: ئێدی هوین من نابینن، تاكو هوین بێژن: ‹یێ بەرەكەتدارە ئەوێ ب ناڤێ خودانی دهێت.›[e] »
a.  23‏:5 q نڤشتی: ل فەرهەنگۆكێ بنێڕە.
b.  23‏:5 q ریشالۆك: ل فەرهەنگۆكێ بنێڕە.
c.  23‏:7 پەیڤەكا ئارامیە رامانێ وێ ‹مامۆستایێ ئایینی›.
d.  23‏:15 یێ كو هەژی دۆزەخێیە.
e.  23‏:39 زەبوور 118‏:26

مزگینیا مەتتای   به‌شێ 22مزگینیا مەتتای   به‌شێ 24



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 24عیسا پێشوەخت بەحسێ هەڕفاندنا پەرستگەهێ دكەت 1عیسا ژ پەرستگەهێ دەركەفت و دچوو، ئینا شاگردێن وی خۆ گەهاندێ، دا ئاڤاهیێن پەرستگەهێ نیشا وی بدەن.2وی گۆتە وان: «ما هوین ڤان هەمیان نابینن؟ ئەز راستیێ دبێژمە هەوە: ل ڤێرێ بەر ل سەر بەری نامینیت هەمی دێ هێنە هەڕفاندن.»نیشانێن دویماهیا سەردەمی 3دەمێ ئەو ل سەر چیایێ زەیتوونان یێ روینشتی، شاگردێن وی ب تنێ هاتنە نك و گۆتێ: «بێژە مە، ئەڤ چەندە دێ كەنگی چێبن؟ و نیشانا هاتنا تە و دویماهیا سەردەمی چیە؟»4عیسای بەرسڤا وان دا: «هشیار بن كەس هەوە د سەردا نەبەت،5چنكو گەلەك دێ ب ناڤێ من هێن و دێ بێژن: ‹ئەزم مەسیح!› و دێ گەلەكان د سەردا بەن.6دێ هەوە گوهـ ل جەنگ و دەنگوباسێن جەنگان بیت. هشیار بن نەڤەجنقن، چنكو دڤێت ئەڤ تشتە روی بدەن. لێ ئەڤە هێشتا نە دویماهیە.7چنكو دێ مللەتەك دژی مللەتەكی و پاشایەتیەك دژی پاشایەتیەكێ رابیت و دێ ل گەلەك جهان كولب و بیڤەلەرز پەیدا بن،8لێ ئەڤە هەمی دەستپێكا ژانێن زاڕۆكبوونێنە.9هنگی دێ هەوە رادەستی تەنگاڤیێ كەن و كوژن و دێ ژ بەر ناڤێ من كەربێن هەمی مللەتان ژ هەوە ڤەبن،10وی دەمی دێ گەلەك هەلنگڤن و ئێكودوو دەنە گرتن و كەربێ ژ ئێكودوو هەلگرن.11دێ گەلەك پێغەمبەرێن درەوین پەیدا بن و دێ گەلەكان د سەردا بەن.12ژ بەر زێدەبوونا كارێن خراب، دێ ڤیانا گەلەك مرۆڤان سار بیت،13لێ ئەوێ تا دویماهیێ خۆ راگریت ئەو دێ قورتال بیت14و ئەڤ مزگینیا پاشایەتیێ دێ ل هەمی جیهانێ هێتە بەڵاڤكرن، كو بۆ هەمی مللەتان ببیتە شاهدەیی و پاشی دێ ب دویماهی هێت.مەزنترین تەنگاڤی 15ئەڤجا دەمێ هوین ‹پیساتیا وێرانكرنێ› ئەوا ل سەر زارێ دانیێل پێغەمبەری هاتی،[a]  دبینن ل جهێ پیرۆز یا ئامادەیە» (بلا خواندەڤان تێبگەهیت)16«هنگی بلا ئەوێن ل دەڤەرا یەهودیایێ بڕەڤنە چیایان17و ئەوێ ل سەر بانی بیت، بلا نەهێتە خوارێ دا تشتەكی ژ مالا خۆ ببەت18و ئەوێ ل ناڤ زەڤیێ بیت، بلا ڤەنەگەڕیێت دا كوركێ خۆ ببەت.19لێ ل وان رۆژان، نەخوزیكێن ژنكێن دووگیان و شیردەران!20نڤێژان بكەن داكو رەڤینا هەوە نەكەڤیتە زڤستانێ یان رۆژا شەمبیێ.21چنكو هنگی دێ تەنگاڤیەكا مەزن روی دەت، كو وەكو وێ هەر ژ دەستپێكا جیهانێ هەتا نوكە روی نەدایە و چ جاران روی نادەت ژی.22ئەگەر ئەو رۆژ نەهاتبانە كورتكرن، كەس قورتال نەدبوو، لێ ژ بەر هەلبژارتیان ئەو رۆژ دێ هێنە كورتكرن.23هنگی ئەگەر ئێكی گۆتە هەوە: ‹ئها ئەڤە مەسیح یێ ل ڤێرێ!› یان ژی ‹یێ ل وێراهە!›، باوەر نەكەن.24چنكو دێ مەسیحێن درەوین و پێغەمبەرێن درەوین دیار بن و دێ نیشانێن مەزن دیار كەن و مەندەهۆشیان كەن، داكو، ئەگەر د شیان دا با، خۆ هەلبژارتیێن خودێ ژی د سەر دا ببەن.25ئەڤە من پێشوەخت گۆتە هەوە،26ئەڤجا ئەگەر وان گۆتە هەوە: ‹وێهە مەسیح یێ ل چۆلی› هوین دەرنەكەڤن. یان ژی ئەگەر گۆتن: ‹یێ د ژۆرڤە› هوین باوەر نەكەن.27چنكو كا چەوا برویسی ل رۆژهەلاتێ ڤەددەت و ل رۆژئاڤایێ دیار دبیت، هاتنا كوڕێ مرۆڤ ژی دێ یا وەسا بیت.28مرار ل كیرێ بیت، باڵندەیێن كەلەخان دێ ل وێرێ خڕڤە بن.هاتنا كوڕێ مرۆڤ 29ئێكسەر پشتی تەنگاڤیا وان رۆژان،رۆژ دێ هێتە تاری كرن30هنگی دێ نیشانا كوڕێ مرۆڤ ل ئەسمانی دیار بیت و دێ هۆزێن ئەردی هەمی شینیێ دانن و دێ بینن كوڕێ مرۆڤ ب هێز و گەلەك مەزناهی ل سەر عەورێن ئەسمانی یێ دهێت.[b] 31ئەڤجا دێ فریشتەیێن خۆ ب لێدانا بۆڕیزانەكا[c]  دەنگ مەزن هنێریت، دێ هەلبژارتیێن وی ژ هەر چوار كوژیێن جیهانێ[d] ، ژ ڤی لایێ ئەسمانان هەتا لایێ دی، خڕڤە كەن.نموونەیا دارهژیرێ 32ژ دارهژیرێ فێری ڤێ نموونەیێ ببن: دەمێ چەقێن وێ دبشكڤن و بەلگ پێڤە دهێن، هوین دزانن هاڤین یا نێزیكە.33وەسا هوین ژی، دەمێ ڤان هەمی تشتان دبینن، بزانن یا نێزیكە و ل بەر دەرگەهیە.34راستیێ دبێژمە هەوە: ئەڤ نفشە ژ ناڤ ناچیت، تا ئەڤ تشتە هەمی روی نەدەن.35ئەرد و ئەسمان دێ ژ ناڤ چن، لێ پەیڤێن من چ جاران ژ ناڤ ناچن.كەس وێ رۆژێ و وێ دەمژمێرێ نزانیت 36لێ سەبارەت وێ رۆژێ و وێ دەمژمێرێ كەس نزانیت، نە فریشتەیێن ئەسمانان و نە ژی كوڕ، لێ ب تنێ باب دزانیت.37ل دەمێ نوحی كا چەوا بوو، هاتنا كوڕێ مرۆڤ ژی دێ یا وەسا بیت.38ل رۆژێن بەری تووفانێ، مرۆڤان دخوار و ڤەدخوار، ژن دئینا و شوی دكر، تا وێ رۆژا نوح چوویە د گەمیێ دا،[e] 39وان هەست پێ نەدكر هەتا تووفان رابووی و هەمی ژناڤبرین. هاتنا كوڕێ مرۆڤ ژی دێ یا وەسا بیت.40هنگی دوو زەڵام دێ ل ناڤ زەڤیێ بن، ئێك دێ هێتە برن و یێ دی دێ هێتە هێلان.41دوو ژنك دێ دستاڕەكی هێرن، ئێك دێ هێتە برن و یا دی دێ هێتە هێلان.42ئەڤجا هشیار بمینن، چنكو هوین نزانن كیژ رۆژێ دێ خودانێ هەوە هێت،43لێ هوین ڤێ بزانن: ئەگەر خودانێ مالێ زانیبا كیژ دەمێ شەڤێ دێ دز هێت، دا هشیار مینیت و نەدهێلا بكەڤیتە مالا وی.44ئەڤجا هوین ژی د ئامادە بن، چنكو كوڕێ مرۆڤ دێ د دەمەكێ وەسا دا هێت، كو هوین هزر نەكەن.نموونەیا بەنیێ دلسۆز (وەفادار) 45ئەڤجا ئەو بەنیێ دلسۆز و ئاقلمەند كیە، ئەوێ خودان وی بكەتە بەرپرسێ خزمەتكارێن خۆ، دا خوارنێ د دەمێ وێ دا بدەتێ؟46خوزیكێن وی بەنی یێ كو دەمێ خودانێ وی دهێت، وی ببینیت ئەو یێ وە دكەت.47راستیێ دبێژمە هەوە: ئەو دێ وی كەتە بەرپرسێ هەمی مالێ خۆ.48لێ ئەگەر ئەوی بەنیێ خراب د دلێ خۆ دا گۆت: ‹خودانێ من دێ گیرۆ بیت›49و دەست ب قوتانا بەنیێن دی بكەت و ل گەل سەرخۆشان بخۆت و ڤەخۆت،50خودانێ وی بەنی دێ ل رۆژەكێ هێت كو ئەو چاڤەڕێ نەبیت و ل دەمژمێرەكێ كو ئەو نەزانیت.51ئەڤجا دێ وی پارچە پارچە كەت و چارەنڤیسێ وی كەتە ل گەل دووڕویان. ل وێرێ گری و گڤاشتنا ددانانە[f] .»
a.  24‏:15 دانیێل 9‏:27‏؛ 11‏:31؛ 12‏:11
b.  24‏:30 دانیێل 7‏:13
c.  24‏:31 q بۆڕیزان: ب عەرەبی دبێژنێ ‹بوق›.
d.  24‏:31 دەق و دەق: ‹هەر چوار بایان›.
e.  24‏:38 دەستپێكرن 6‏:1‏ تاكو 8‏:19
f.  24‏:51 گڤاشتنا ددانان نیشانە كو ژانا وان كەسان گەلەك یا مەزنە.

مزگینیا مەتتای   به‌شێ 23مزگینیا مەتتای   به‌شێ 25



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 25نموونەیا دەهـ كچكان 1«هنگی دێ پاشایەتیا ئەسمانان وەكو ڤێ چەندێ بیت: دەهـ كچكان چرایێن خۆ هەلگرتن و چوونە پێشوازیا زاڤای.2پێنج ژ وان د ئاقلمەند بوون و پێنج د دەبەنگ بوون.3یێن دەبەنگ چرایێن خۆ برن، لێ زەیت ل گەل خۆ نەبر،4لێ یێن ئاقلمەند ئامانێن زەیتێ ژی ل گەل چرایێن خۆ برن.5زاڤا گیرۆ بوو و خەوا وان هات و هەمی نڤستن.6ل نیڤ شەڤ، گازی بلند بوون: ‹ئەڤە زاڤا هات، هەڕنە پێشوازیا وی!›7ئینا هەمی كچك ژ خەو رابوون و چرایێن خۆ ئامادە كرن.8یێن دەبەنگ گۆتە یێن ئاقلمەند: ‹هندەكێ ژ زەیتا خۆ بدەنە مە، چنكو چرایێن مە یێن ڤەدمرن!›9ئینا یێن ئاقلمەند بەرسڤ دا و گۆتن: ‹نەخێر، ئەو تێرا مە و هەوە ناكەت. ئەڤجا هەڕنە نك زەیت فرۆشان و بۆ خۆ بكڕن.›10دەمێ ئەو چووین دا بكڕن، زاڤا هات، ئینا یێن ئامادە ل گەل زاڤای چوونە د ژۆرڤە و دەرگەهـ هاتە گرتن.11پاشی كچكێن دی ژی ڤەگەڕیان و گۆتن: ‹ئەزبەنی، ئەزبەنی، دەرگەهی ل مە ڤەكە.›12لێ زاڤای بەرسڤ دا: ‹ب راستی دبێژمە هەوە: ئەز هەوە نانیاسم.›13ئەڤجا هشیار بمینن، چنكو هوین وێ رۆژێ و وێ دەمژمێرێ ژی نزانن.نموونەیا تالانتان 14دیسان پاشایەتیا ئەسمانان وەكو مرۆڤەكێ ل بەر گەشتێیە. بەنیێن خۆ داخوازكرن و سامانێ خۆ دا دەستێ وان.15پێنج تالانتێن[a]  زیڤی دانە ئێك ژ وان و دوو دانە یێ دی و یێ سێیێ تالانتەك دایێ، هەر ئێك ل دویڤ شیانا وی و پاشی گەشت كر.16یێ پێنج تالانت وەرگرتین ئێكسەر چوو و بازرگانی پێ كر، ئینا پێنج تالانتێن دی قازانج كرن.17هەروەسا یێ دوو تالانت برین، ئەوی ژی دوو قازانج كرن.18لێ یێ تالانتەك بری، چوو و كووركەك د ئەردی دا كۆلا و پارەیێ خودانێ خۆ تێدا ڤەشارت.19پشتی دەمەكێ درێژ، خودانێ وان بەنیان ڤەگەڕیا و ژمێریاری ل گەل وان كر.20ئەوێ كو پێنج تالانت وەرگرتین، پێنج تالانتێن دی ژی ئینان و گۆت: ‹ئەزبەنی، تە پێنج تالانت دابوونە من، ئەڤە ژبلی وان، من پێنج تالانتێن دی قازانج كرن.›21ئینا خودانێ وی گۆتێ: ‹دەستخۆش، بەنیێ قەنج و دلسۆز! تۆ ل سەر پیچەكێ یێ دلسۆز بووی، ئەڤجا ئەز دێ تە دانمە سەر گەلەكێ. وەرە پشكداری بەختەوەریا خودانێ خۆ ببە!›22پاشی یێ دوو تالانت وەرگرتین هات و گۆت: ‹ئەزبەنی، تە دوو تالانت دابوونە من، ئەڤە ژبلی وان، من دوو تالانتێن دی قازانج كرن!›23ئینا خودانێ وی گۆتێ: ‹دەستخۆش، بەنیێ قەنج و دلسۆز! تۆ ل سەر پیچەكێ یێ دلسۆز بووی، ئەڤجا ئەز دێ تە دانمە سەر گەلەكێ. وەرە پشكداری بەختەوەریا خودانێ خۆ ببە.›24پاشی یێ ئێك تالانت وەرگرتی هات و گۆت: ‹ئەزبەنی، من دزانی تۆ مرۆڤەكێ زۆرداری، تۆ ژ وی ئەردی ددروی یێ تە نەچاندی و ژ وی ئەردی كۆم دكەی یێ تە تۆڤ نەهاڤێتیێ.25ئینا ئەز ترسیام و ئەز چووم و من تالانتێ تە د ئەردی دا ڤەشارت. ئەڤجا ئەڤە پارەیێ تە!›26ئینا خودانێ وی بەرسڤ دا: ‹هەی بەنیێ خراب و تەمبەل! تە دزانی ئەز ژ ئەردێ من نەچاندی ددوریم و ژ ئەردێ من تۆڤ نەهاڤێتیێ كۆم دكەم.27ئەڤجا پێدڤی بوو، تە پارەیێ من دانابا نك پارەگوهۆڕان، دا هەر دەمێ ئەز هاتبام، من پارەیێ خۆ ل گەل ریبایێ وەرگرتبا!28ئەڤجا تالانتی ژێ بستینن و بدەنە خودانێ دەهـ تالانتان.29چنكو هەر كەسێ هەیی دێ پتر بۆ وی هێتە دان، تاكو د سەردا دچیت، لێ ئەوێ نەیی، خۆ یێ هەی ژی دێ ژێ هێتە ستاندن،30لێ ڤی بەنیێ بكێرنەهاتی بهاڤێژنە د تاریا ژ دەرڤە دا. ل وێرێ گری و گڤاشتنا ددانانە[b] .›مەسیح جیهانێ هەمیێ داد دكەت 31دەمێ كوڕێ مرۆڤ ب مەزناهیا خۆ ڤە دهێت و هەمی فریشتە یێن د گەل دا، دێ ل سەر تەختێ مەزناهیا خۆ روینیت.32ل بەرامبەر وی هەمی مللەت دێ هێنە كۆمكرن و دێ وان ژ ئێك جودا كەت هەروەكو شڤان پەزێ سپی ژ پەزێ رەش جودا دكەت.33ئەو دێ پەزێ سپی ل دەستێ خۆ یێ راستێ راوەستینیت و ل دەستێ چەپێ پەزێ رەش.34پاشی دێ پاشا بێژیتە یێن ل دەستێ خۆ یێ راستێ: ‹وەرن هەی ئەوێن بەرەكەتا بابێ من ل سەر، ببنە میراتگرێن وێ پاشایەتیا هەر ژ دامەزراندنا جیهانێ بۆ هەوە هاتیە ئامادەكرن،35چنكو ئەز برسی بووم، هەوە ئەز تێر كرم، ئەز تێهنی بووم، هەوە ئاڤ دا من، ئەز یێ بیانی بووم، هەوە ئەز حەواندم،36یێ رویس بووم، هەوە ئەز ب جلك ئێخستم، نەساخ بووم، هەوە سەرەدانا من كر، زیندانی بووم، هوین هاتنە نك من.›37ل وی دەمی دێ یێن راستدار بەرسڤێ دەن و بێژن: ‹خودان، كەنگی مە تۆ برسی دیتی و خوارن دایە تە، یان ژی تێهنی و ئاڤ دایە تە؟38كەنگی مە تۆ بیانی دیتی و تۆ حەواندی، یان ژی رویس و تۆ ب جلك ئێخستی؟39كەنگی مە تۆ نەساخ یان زیندانی دیتی و ئەم هاتینە سەرەدانا تە؟›40ئەڤجا پاشا دێ بەرسڤا وان دەت: ‹ب راستی دبێژمە هەوە: چنكو هەوە ئەڤ چەندە یا ل گەل ئێك ژ ڤان بچویكترین برایێن من كری، هەوە ئەو یا ل گەل من كری.›41پاشی دێ بێژیتە ئەوێن ل دەستێ چەپێ: ‹ژ من دویر بكەڤن، هەی ئەوێن تۆڕەبوونا بابێ من ل سەر، بەرەڤ ئاگرێ هەروهەر، ئەوێ بۆ ئبلیسی و فریشتەیێن وی هاتیە ئامادەكرن،[c] 42چنكو ئەز برسی بووم و هەوە خوارن نەدا من و ئەز تێهنی بووم و هەوە ئاڤ نەدا من،43ئەز یێ بیانی بووم، هەوە ئەز نەحەواندم، رویس بووم و هەوە ئەز ب جلك نە ئێخستم، نەساخ و زیندانی بووم و هەوە سەرەدانا من نەكر.›44ئەڤجا ئەڤە دێ بەرسڤێ دەن و بێژن: ‹خودان، كەنگی مە تۆ برسی، یان تێهنی، یان بیانی، یان رویس، یان ژی نەساخ، یان زیندانی دیتی و ئەم د هانا تە نەهاتین؟›45دێ هنگی بەرسڤا وان دەت و بێژیت: ‹ب راستی دبێژمە هەوە: چنكو هەوە ئەڤ چەندە ل گەل ئێك ژ ڤان بچویكترین برایێن من نەكر، هەوە ل گەل من ژی نەكر.›46ئەڤجا ئەڤێن هەنێ دێ چنە سزایێ هەروهەر، لێ یێن راستدار دێ چنە ژیانا هەروهەر.»
a.  25‏:15 q تالانت: نێزیكی سیهـ و چوار كیلۆگرامانە. ل فەرهەنگۆكێ بنێڕە.
b.  25‏:30 گڤاشتنا ددانان نیشانە كو ژانا وان كەسان گەلەك یا مەزنە.
c.  25‏:41 ئاشكراكرن 20‏:10

مزگینیا مەتتای   به‌شێ 24مزگینیا مەتتای   به‌شێ 26



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 26پیلانا كوشتنا عیسای 1دەمێ عیسای ئەڤ هەمی ئاخفتنە ب دویماهی ئیناین، گۆتە شاگردێن خۆ:2«هوین دزانن پشتی دوو رۆژێن دی جەژنا دەربازبوونێیە[a]  و دێ كوڕێ مرۆڤ رادەست كەن، دا بهێتە خاچدان.»3هنگی سەرۆكێن كاهنان و ریهسپیێن مللەتی ل كۆچكا سەرۆككاهنی، كو ناڤێ وی قەیافا بوو، كۆمبوون4و پیلانەك دانا، كو عیسای ب فێلبازی بگرن و بكوژن.5لێ وان دگۆت: «ئەم ل جەژنێ وی ناگرین، دا تێكدان د ناڤ خەلكی دا چێنەبیت.»ژنەك گولاڤێ ب سەرێ عیسای دا دكەت 6دەمێ عیسا ل بێت‌عەنیا، ل مالا شەمعونێ گوڕی،7ژنكەكێ گولاڤدانكەكا[b]  روینێ بێهنخۆش یێ بهاگران ڤێ بوو، هاتە نك و دەمێ ل سەر سفرێ یێ روینشتی، وێ هەمی ب سەرێ وی دا كر.8گاڤا شاگردێن وی ئەڤ چەندە دیتی، دلتەنگ بوون و گۆتن: «بۆچی ئەڤ زەعێكرنە؟9چێدبوو ئەڤ گولاڤە ب بهایەكێ باش هاتبا فرۆتن و دابا هەژاران.»10لێ عیسای ب ڤێ چەندێ زانی و گۆتە وان: «بۆچی هوین ڤێ ژنكێ تەنگاڤ دكەن؟ وێ كارەكێ باش بۆ من كر.11هەژار هەمی دەمان یێن ل نك هەوە هەین، لێ ئەز هەمی دەمان ل نك هەوە نابم.12دەمێ وێ گولاڤ ب لەشێ من دا كری، وێ ئەز بۆ ڤەشارتنێ ئامادە كرم.13راستیێ دبێژمە هەوە: ئەڤ مزگینیە ل هەر جهەكی ل سەرانسەری جیهانێ بهێتە راگەهاندن، دێ بەحسێ ئەوا ڤێ ژنكێ كری ژی ژ بۆ بیرهاتنا وێ هێتە كرن.»بێبەختیا یەهودایێ ئەسخەریوتی 14هنگی ئێك ژ دوازدە شاگردان، ئەوێ ناڤێ وی یەهودایێ ئەسخەریوتی، چوو نك سەرۆكێن كاهنان15و گۆت: «دێ چ دەنە من، ئەز وی رادەستی هەوە بكەم؟» ئینا وان سۆزا سیهـ زیڤان دایێ.16ئێدی ژ وی دەمی وەرە، یەهودا ل دەلیڤەیەكێ دگەڕیا، دا وی رادەستی وان بكەت.شیڤا جەژنا دەربازبوونێ ل گەل شاگردان 17ل رۆژا ئێكێ ژ جەژنا نانێ شكەڤا[c] ، شاگرد هاتنە نك عیسای و گۆتنێ: «تە دڤێت ئەم ل كیرێ شیڤا جەژنا دەربازبوونێ ئامادە بكەین، دا تۆ بخۆی؟»18ئینا گۆتە وان: «هەڕنە باژێڕی ل نك فلان كەسی و بێژنێ: ‹مامۆستا دبێژیت: دەمێ من یێ نێزیك بووی و دێ جەژنا دەربازبوونێ ل گەل شاگردێن خۆ ل نك تە كەم.›»19شاگردان ئەو كر یا عیسای فەرمان پێ دای و ل وێرێ شیڤا دەربازبوونێ ئامادە كر.20دەمێ بوویە شەڤ، ل گەل هەر دوازدان ل سەر سفرێ روینشت.21د بەر خوارنێ را عیسای گۆت: «ب راستی دبێژمە هەوە: ئێك ژ هەوە دێ بێبەختیێ ل من كەت.»22ئەو گەلەك دلتەنگ بوون و دەست پێ كر ئێك ئێكە پرسیار ژێ كر: «خودان، ئەرێ ئەو ئەزم؟»23بەرسڤا وان دا: «ئەوێ پاریێ خۆ ل گەل من د سێنیكێ هەلاندی، ئەو دێ من دەتە دەست.24كوڕێ مرۆڤ دێ وەسا چیت، هەروەكو دەربارەی وی هاتیە نڤیسین، لێ نەخوزیكێن وی كەسی یێ كوڕێ مرۆڤ رادەست بكەت. بۆ وی كەسی باشتر بوو ئەو ژ دایك نەببا.»25ئەڤجا یەهودا، ئەوێ دێ بێبەختیێ ل وی كەت، بەرسڤ دا و گۆت: «مامۆستا، ئەرێ ئەو ئەزم؟» عیسای بەرسڤا وی دا: «تە گۆت.»شیڤا خودانی 26دەمێ وان خوارن دخوار، عیسای نان هەلگرت و سوپاسی كر و كەر كر و دا شاگردان و گۆت: «وەرگرن، بخۆن، ئەڤە لەشێ منە!»27پاشی پەرداغ هەلگرت و سوپاسی كر و دا وان و گۆتێ: «هوین هەمی ژێ ڤەخۆن،28چنكو ئەڤە خوینا منە، خوینا پەیمانێ، ئەوا ژ پێخەمەتی گەلەكان بۆ لێبورینا گونەهان دێ هێتە رشتن.29ئەز دبێژمە هەوە: ئێدی ئەز ژ ڤی بەرهەمێ مێوێ ڤەناخۆم، تا وێ رۆژا ئەز ل گەل هەوە ل پاشایەتیا بابێ خۆ ژ یا نوی ڤەدخۆم.»30پشتی وان سروودەك[d]  بۆ پەسنا[e]  خودێ گۆتی، چوونە چیایێ زەیتوونان.عیسا پێشوەخت بەحسێ ماندەلكرنا پەترۆسی دكەت 31پشتی هنگی گۆتە وان «ئەڤ شەڤە هوین هەمی دێ ژ بەر من هەلنگڤن، چنكو یا هاتیە نڤیسین:‹ئەز دێ ل شڤانی دەم،32لێ پشتی رابوونا من، ئەز دێ بەراهیا هەوە چمە جەلیل.»33پەترۆسی بەرسڤا وی دا و گۆتێ: «ئەگەر هەمی ژی ژ بەر تە بهەلنگڤن، ئەز چ جاران ناهەلنگڤم!»34عیسای گۆتێ: «ب راستی دبێژمە تە: ئەڤ شەڤە بەری دیكل بانگ بدەت، تۆ دێ سێ جاران من ماندەل[f]  كەی.»35پەترۆسی گۆتێ: «خۆ ئەگەر یا پێدڤی بیت ئەز ل گەل تە بمرم ژی، ئەز تە ماندەل ناكەم!» هەمی شاگردان ژی وە گۆت.عیسا نڤێژێ ل باغێ گەتسێمانیێ دكەت 36پاشی عیسا و شاگردێن خۆ چوونە وی جهێ دبێژنێ گەتسێمانی و گۆتە وان: «ل ڤێرێ روینن، تا ئەز بچمە وێراهە نڤێژێ بكەم.»37پەترۆس و هەردوو كوڕێن زەبەدی ل گەل خۆ برن و خەمگینیێ و دلتەنگیێ ب سەر وی دا گرت.38هنگی گۆتە وان: «دلێ من تا رادەیێ مرنێ یێ ب خەمە! ل ڤێرێ بن و ل گەل من هشیار بمینن.»39پاشی پیچەكێ پێشڤە چوو و خۆ دەڤ و دەڤ هاڤێتە ئەردی و نڤێژ كر و گۆت: «بابێ من، ئەگەر چێببیت، بلا ئەڤ پەرداغە ژ من دەرباز ببیت. لێ نە وەكو من دڤێت، بەلكو وەكو تە دڤێت.»40پشتی هنگی ڤەگەڕیا نك شاگردان و دیت د نڤستینە، ئینا گۆتە پەترۆسی: «ما هوین نەشیان دەمژمێرەكێ ژی ل گەل من هشیار بمینن؟41هشیار بمینن و نڤێژان بكەن، دا هوین نەكەڤنە د تاقیكرنێ دا. گیان یێ ئامادەیە، لێ لەش یێ لاوازە.»42دیسان بۆ جارا دوویێ چوو و نڤێژ كر و گۆت: «بابێ من، ئەگەر چێ نەبیت ئەڤە ژ من دەرباز ببیت، تاكو ئەز وێ ڤەنەخۆم، بلا ب حەزا تە بیت.»43ڤەگەڕیاڤە نك شاگردان، دیسان دیت د نڤستینە، چنكو خەوێ چاڤێن وان گران كربوون.44ئەو هێلان و زڤڕی بۆ جارا سێیێ نڤێژ كر و هەر ئەو ئاخفتن دووبارە كر.45پاشی هاتە نك شاگردێن خۆ و گۆتە وان: «ئەڤە هێشتا هوین د نڤستینە و بێهنا خۆ ڤەددەن؟ ئەڤە ئەو دەم هات و كوڕێ مرۆڤ رادەستی گونەهكاران دهێتە كرن.46رابن دا بچین، ئها ئەڤە ئەوێ من رادەست دكەت، نێزیك بوو!»گرتنا عیسای 47دەمێ ئەو دئاخفت، وەسا چێبوو یەهودا، كو ئێك ژ هەر دوازدان بوو، گەهشت و كۆمەكا مەزن یا مرۆڤان ب شیر و دار ڤە ل گەل بوون. ئەو ژ لایێ سەرۆكێن كاهنان و ریهسپیێن مللەتی ڤە هاتبوونە هنارتن.48ئەوێ وی رادەست دكەت نیشانەك دابوو وان و گۆتبوویێ: «ئەوێ ئەز ماچی بكەم، ئەو ئەوە. وی بگرن.»49یەهودا ئێكسەر هاتە نك عیسای و گۆت: «سڵاڤ، مامۆستا!» و ماچی كر.50عیسای گۆتێ: «هەڤال، تۆ بۆ چ هاتی، وێ بكە.» ئەوێن د گەل یەهودای دا، هاتنە پێش و عیسا دەستەسەر كر و گرت.51وەسا چێبوو ئێك ژ ئەوێن ل گەل عیسای دەست دا شیرێ خۆ و ئینا دەرێ و ڤەوەشاندە بەنیێ سەرۆككاهنی و گوهێ وی ژێڤە كر.52ئینا عیسای گۆتێ: «شیرێ خۆ بزڤڕینە جهێ وی! یێ دەست بهاڤێژیتە شیری، دێ ب شیری ژ ناڤ چیت.53ما تۆ هزر دكەی، ئەز نەشێم داخوازێ ژ بابێ خۆ بكەم و ئەو د جهـ دا پتر ژ دوازدە سوپایێن فریشتەیان بۆ من نەهنێریت؟54لێ ئێدی دا چەوا نڤیسار ب جهـ هێن، كو دبێژن پێدڤیە هۆسا روی بدەت؟»55وێ گاڤێ عیسای گۆتە وێ كۆمێ: «دێ بێژی هوین بۆ ب سەرداگرتنا قاچاخەكی ب شیر و داران دەركەفتین، دا من بگرن؟ هەر رۆژ ئەز ل پەرستگەهێ یێ روینشتی بووم و من فێركرن دكر و هەوە ئەز نەدگرتم.56لێ ئەڤێ هەمیێ روی دا، دا نڤیسارێن پێغەمبەران ب جهـ بهێن.» ل وی دەمی هەمی شاگردان ئەو هێلا و رەڤین.دادكرنا عیسای ژ لایێ جڤاتا بلند ڤە 57ئەوێن عیسا گرتی، ئەو برە نك قەیافایێ سەرۆككاهن. ل وێرێ مامۆستایێن دەستووری و ریهسپی كۆم ببوون.58پەترۆس ژ دویر ڤە ب دویڤ را تا حەوشا سەرۆككاهنی چوو، قەستا ژۆر كر و ل گەل زێرەڤانان روینشت، دا ئەنجامی ببینیت.59سەرۆكێن كاهنان و جڤاتا بلند هەمی ل شاهدەییا ب درەو دەربارەی عیسای دگەڕیان، دا وی بدەنە كوشتن،60لێ وان نەدیت، سەرەڕای كو گەلەك شاهدێن درەوین خۆ دیار كر. ل دویماهیێ دوو هاتنە پێش61و گۆتن: «ڤی مرۆڤی گۆت: ‹ئەز دشێم پەرستگەها خودێ بهەڕفینم و د سێ رۆژان دا ئاڤا بكەم.›»62سەرۆككاهن رابوو و گۆتێ: «ما تۆ چ بەرسڤان نادەی؟ ئەڤە چ شاهدەییە ئەڤ كەسە ل سەر تە ددەن؟»63لێ عیسا بێدەنگ ما. سەرۆككاهنی گۆتێ: «ئەز تە ب خودایێ زیندی ددەمە سویندێ، بێژە مە: ئەرێ تۆی مەسیحێ كوڕێ خودێ؟»64عیسای بەرسڤا وی دا: «تە گۆت! و ئەز دبێژمە هەوە:ژ نوكە پێڤە هوین دێ كوڕێ مرۆڤ بینن، ل دەستێ راستێ یێ هێزداری[g]  یێ روینشتی[h]  و ل سەر عەورێن ئەسمانی یێ دهێت[i] .»65هنگی سەرۆككاهنی جلكێن خۆ دڕاندن و گۆت: «وی كوفری كر! ما ئێدی مە چ پێدڤی ب شاهدان هەیە؟ ئها ئەڤە هەوە كوفریا وی بهیست!66ئەڤجا هوین چ دبێژن؟» وان بەرسڤ دا و گۆت: «ئەو یێ هەژی مرنێیە!»67ل وی دەمی وان تف كرنە دێمێ وی و دا بەر كولمان و هندەكێن دی زللەهـ لێدان68و گۆتن: «هەی مەسیح، ئەگەر تۆ پێغەمبەر بی، بۆ مە بێژە كی بوو دانایە تە؟»پەترۆس عیسای ماندەل دكەت 69ل وی دەمی پەترۆس د حەوشێ دا یێ روینشتی بوو، ئینا كچكەكا خزمەتكار هاتە نك و گۆتێ: «تۆ ژی ل گەل عیسایێ جەلیلی بووی.»70ئینا پەترۆسی بەرامبەری هەمیان ماندەل كر و گۆت: «ئەز نزانم تۆ چ دبێژی.»71دەمێ دەركەفتیە بەر دەرگەهێ حەوشێ، خزمەتكارەكا دی ئەو دیت و گۆتە ئامادەبوویان: «ئەڤە ژی ل گەل عیسایێ ناسیرەیی بوو.»72پەترۆسی دیسان ماندەل كر و سویند خوار، گۆت: «ئەز وی زەڵامی نانیاسم!»73پشتی دەمەكێ كورت، ئەوێن كو ل وێرێ بوون، چوونە نك پەترۆسی و گۆتێ: «ب راستی تۆ ژی ئێك ژ وانی، چنكو ژ زاراڤێ تە یا دیارە.»74هنگی وی دەست ب نفرین و سویندخوارنێ كر و گۆت: «ئەز وی زەڵامی نانیاسم!» ئینا د جهـ دا دیكلی بانگ دا.75ئینا ئاخفتنا عیسای هاتە بیرا پەترۆسی دەمێ گۆتیێ: «بەری دیكل بانگ بدەت، تۆ دێ سێ جاران من ماندەل كەی.» پەترۆس دەركەفتە ژ دەرڤە و گریەكا تەحل كر.
a.  26‏:2 ل فەرهەنگۆكێ بنێڕە جەژنا دەربازبوونێ*.
b.  26‏:7 q گولاڤدانك: ب یونانی ‹ئەلەباستر›ە، ئامانەكە ژ مەرمەری دهاتە دروستكرن.
c.  26‏:17 q جەژنا نانێ شكەڤا: ل فەرهەنگۆكێ بنێڕە.
d.  26‏:30 خواندنا پارچەیەكا زەبوورێ ب شێوەیێ سترانێ. ل دویڤ نەریتێن جوهیان ل وی دەمی ژ پشكا 113 تاكو 118 دهاتە ستراندن.
e.  26‏:30 q پەسن: مەدح و سەنا
f.  26‏:34 q ماندەل: ئینكار
g.  26‏:64 q یێ هێزدار: ئاماژەیە بۆ خودێ.
h.  26‏:64 زەبوور 110‏:1
i.  26‏:64 دانیێل 7‏:13

مزگینیا مەتتای   به‌شێ 25مزگینیا مەتتای   به‌شێ 27



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 27عیسای ددەنە دەستێ پیلاتۆسی 1دەمێ بوویە سپێدە، هەمی سەرۆكێن كاهنان و ریهسپیێن مللەتی پیلانەك ل سەر عیسای دانا، كا دێ چەوا دەنە كوشتن.2پاشی ئەو گرێ دا و بر و رادەستی پیلاتۆسێ والی كر.خۆكوشتنا یەهودای 3دەمێ یەهودای، ئەوێ عیسا رادەست كری، دیتی كو عیسا هاتە گونەهباركرن، پەشیمان بوو و ئەو سیهـ زیڤ بۆ سەرۆكێن كاهنان و ریهسپیان ڤەگێڕانەڤە4و گۆت: «من گونەهـ كر، دەمێ من خوینەكا بێگونەهـ رادەست كری.» وان بەرسڤ دا: «مە چ ژێیە؟ ئەو د ستۆیێ تە دایە!»5ئینا وی زیڤ هاڤێتنە د پەرستگەهێ ڤە، پاشی چوو و خۆ سێدارە دا.6سەرۆكێن كاهنان زیڤ هەلگرتن و گۆتن: «نە یا رەوایە بكەینە د گەنجینێ دا، چنكو پارەیێن خوینێنە.»7ئەڤجا ئەو رێككەفتن كو ب وی پارەی زەڤیا گلكاری[a]  بكڕن، دا بكەنە گۆڕستان بۆ بیانیان.8ژ بەر هندێ هەتا ئەڤرۆ دبێژنێ زەڤیا خوینێ.9وی دەمی، ئەو پەیڤا ب رێیا یەرمیا پێغەمبەر هاتیە گۆتن، ب جهـ هات: «وان ئەو سیهـ زیڤ برن، كو بهایێ وی بوون، ل دویڤ وی بهایێ ژ لایێ هندەك ژ كوڕێن ئیسرائیلی ڤە بۆ وی هاتیە ڤەبڕین،10و ژ پێش بهایێ زەڤیا گلكاری ڤە دان، هەروەكو خودانی فەرمان ل من كری.»[b] عیسا ل بەرامبەر پیلاتۆسی 11ئینا عیسا بەرامبەری والی راوەستیا و والی پرسیار ژێ كر: «ئەرێ تۆ پاشایێ جوهیانی؟» عیسای بەرسڤا وی دا: «تە ب خۆ گۆت.»12دەمێ سەرۆكێن كاهنان و ریهسپیان ئەو تاوانبار دكر، وی چ بەرسڤ نەدان.13ئەڤجا پیلاتۆسی گۆتە وی: «ما تە گوهـ لێ نینە ئەو یێ چەند شاهدەییان ل دژی تە ددەن؟»14عیسای دەربارەی تاوانەكێ ژی بەرسڤا وی نەدا و والی گەلەك حێبەتی بوو.دادكرنا عیسای ب مرنێ 15والی نەریتەك هەبوو، ل جەژنێ گرتیەكی یێ كو خەلك دخوازیت، ئازاد بكەت.16وی دەمی گرتیەكێ ناڤدار هەبوو ناڤێ وی باراباس بوو.17ئەڤجا دەمێ ئەو كۆم بووین، پیلاتۆسی پرسیار ژ وان كر: «هەوە دڤێت بۆ هەوە كێ ئازاد بكەم: باراباسی یان ژی عیسایێ دبێژنێ مەسیح؟»18وی دزانی وان ژ زكڕەشی عیسا رادەستی وی كریە.19دەمێ ئەو ل سەر كورسیكا دادوەریێ یێ روینشتی، هەڤژینا وی ئێك هنارتە نك و گۆتێ: «نەكەی چ ل وی مرۆڤێ راستدار بكەی! چنكو ئەڤرۆ د خەونێ دا، ژ بەر وی، من گەلەك ئازار یا دیتی.»20لێ سەرۆكێن كاهنان و ریهسپیان جەماوەر هاندا، كو داخوازا ئازادكرنا باراباسی و كوشتنا عیسای بكەن.21ئەڤجا پیلاتۆسی گۆتە وان: «هەوە كی ژ هەردوویان دڤێت ئەز بۆ هەوە ئازاد بكەم؟» وان بەرسڤ دا: «باراباسی.»22پیلاتۆسی گۆتە وان: «پا ئەز چ ل عیسایێ دبێژنێ مەسیح بكەم؟» هەمیان بەرسڤ دا: «بلا بهێتە خاچدان!»23والی گۆت: «ما ئەڤی چ خرابی كریە؟» ئینا قێڕیێن وان بلندتر لێ هاتن: «بلا بهێتە خاچدان!»24دەمێ پیلاتۆسی دیتی چ مفا نینە، لێ تێكدان دێ پەیدا بیت، ئاڤ ئینا و ل بەرامبەر جەماوەری دەستێن خۆ شویشتن و گۆت: «ئەز ژ خوینا ڤی مرۆڤی یێ بێگونەهم، ئەو ل ستۆیێ هەوەیە!»25خەلكێ هەمیێ بەرسڤ دا: «بلا خوینا وی ل سەر ستۆیێ مە و زاڕۆكێن مە بیت!»26وی دەمی باراباس بۆ وان ئازاد كر، لێ عیسا قامچی دا، پاشی رادەستی وان كر داكو بهێتە خاچدان.سەرباز تڕانەیان ب عیسای دكەن 27هنگی سەربازێن والی عیسا برە د كۆچكا والی ڤە و هەمی بەتالیون[c]  ل وی كۆم كر.28ئەو رویس كر و كوركەكێ سۆر كرە بەر29و تانجەك ژ ستریان ڤەهاند و دانا سەر سەرێ وی، لەڤەنەك ژی كرە د دەستێ وی یێ راستێ دا و ل بەر سینگێ وی چۆكڤەدان و تڕانە پێ كرن و گۆت: «بژی پاشایێ جوهیان!»30و وان تف كرێ و لەڤەن ژێ ستاند و ل سەرێ وی ددا.31پشتی تڕانە پێ كرین، كورك ژ بەر كر و جلكێن وی كرنە بەر و بۆ خاچدانێ بر.خاچدانا عیسای 32دەمێ ئەو دەردكەفتن، وان زەڵامەكێ قەیرەوانی دیت، ناڤێ وی شەمعون بوو، وان ئەو نەچار كر كو خاچا عیسای هەلگریت.33دەمێ ئەو گەهشتینە وی جهێ دبێژنێ گۆلگۆتە (كو رامانا وی كلۆخە)34شەرابەكا تێكهەل ل گەل زەرداڤێ[d]  دانە عیسای، دا ڤەخۆت، لێ دەمێ تام كریێ رازی نەبوو ڤەخۆت.35پشتی ئەو خاچ دای، پشك هاڤێتە جلكێن وی و ل خۆ لێكڤەكرن36و ل وێرێ روینشتن و زێرەڤانی ل وی دكر.37تاوانا وی ل هنداڤ سەرێ وی هەلاویست، كو هاتبوو نڤیسین: «ئەڤە عیسایە، پاشایێ جوهیان.»38هنگی ل گەل وی دوو قاچاخ ل خاچێ دان، ئێك ل لایێ وی یێ راستێ و یێ دی ل لایێ وی یێ چەپێ.39یێن كو د وێرێ را دهاتن و دچوون ئەو كرێت دكر و سەرێ خۆ لێ دهەژاند40و دگۆت: «هەی ئەوێ دا پەرستگەهێ د سێ رۆژان دا هەڕفینیت و ئاڤا كەتەڤە، خۆ قورتال بكە! ئەگەر تۆ كوڕێ خودێی ژ خاچێ وەرە خوار!»41هەروەسا سەرۆكێن كاهنان ل گەل مامۆستایێن دەستووری و ریهسپیان ژی تڕانە پێ دكرن و دگۆتن:42«هندەكێن دی قورتال كرن، لێ نەشێت خۆ قورتال بكەت! پاشایێ ئیسرائیلێیە ژی! بلا نوكە ژ خاچێ بهێتە خوارێ، دێ باوەریێ پێ ئینین.43خۆ ب هیڤیا خودێ ڤە هێلا، ئەگەر خودێ ئەو بڤێت، بلا نوكە وی قورتال بكەت، چنكو وی گۆتبوو: ‹ئەز كوڕێ خودێمە!›»44و ئەو قاچاخێن ل گەل وی هاتینە خاچدان ژی وەسا ئەو فهێت دكر.مرنا عیسای 45ژ دەمژمێر دوازدەی نیڤرۆ تا دەمژمێر سێ، تاریاتیێ هەمی ئەرد گرت.46ل دۆرێن دەمژمێر سێ، عیسای ب دەنگەكێ بلند كرە هەوار: «ئێلی، ئێلی، لەما ساباختانی؟» ئانكو: «خودایێ من، خودایێ من، بۆچی تە ئەز هێلام؟»[e] 47هندەك ژ ئامادەبوویان گوهـ ل وی بوو و گۆتن: «ئەو یێ گازی ئلیاسی دكەت!»48دەملدەست ئێك ژ وان كرە غار و ئیسفەنجەك د سهكێ[f]  هەلاند و دانا سەر لەڤەنەكی و گەهاندە وی، دا ڤەخۆت.49لێ ئەوێن دی گۆت: «بهێلە دا ببینین كا دێ ئلیاس هێت وی قورتال كەت؟»50عیسای جارەكا دی ب دەنگەكێ بلند كرە هەوار و گیانێ خۆ ژ دەست دا.51ئها وێ گاڤێ پەردەیا پەرستگەهێ ژ سەری تا بنی شەق بوو و بوو دوو پارچە و ئەرد هەژیا و كەڤر كەلشین52و گۆڕ ڤەبوون و گەلەك كەسێن پیرۆز یێن مری، رابوون.53ئەو ژ گۆڕان دەركەفتن و پشتی رابوونا عیسای، چوونە د باژێڕێ پیرۆز ڤە و بۆ گەلەكان دیار بوون.54دەمێ سەرلەشكەری و ئەوێن د گەل دا زێرەڤانیا عیسای دكر، ئەو بیڤەلەرز و هەمی تشتێن رویدای دیتین، ترسەكا مەزن گرتن و گۆتن: «ب راستی، ئەڤە كوڕێ خودێ بوو.»55گەلەك ژنك ل وێرێ بوون، ژ دویر ڤە بەرێ خۆ ددایێ، ئەو ژ جەلیلێ ب دویڤ عیسای كەفتبوون و خزمەتا وی دكر.56د ناڤ وان دا مەریەما مەجدەلی و مەریەما دایكا یەعقوب و یوسڤی و دایكا كوڕێن زەبەدی بوون.ڤەشارتنا تەرمێ عیسای 57دەمێ بوویە ئێڤار، زەڵامەكێ دەولەمەند ژ باژێڕێ رامە هات، ناڤێ وی یوسڤ بوو، ئەو ژی شاگردێ عیسای بوو.58ئەو چوو نك پیلاتۆسی و داخوازا تەرمێ عیسای ژێ كر. ئینا پیلاتۆسی فەرمان دا، كو تەرمی بدەنێ.59یوسڤی تەرم بر و ب كتانەكێ پاقژ كفن كر60و دانا د گۆڕێ[g]  خۆ یێ نوی، یێ د كەڤری كۆلای دا. پاشی بەرەكێ مەزن گڕێل كرە بەر دەرێ گۆڕی و چوو.61مەریەما مەجدەلی و مەریەما دی ل وێرێ بوون، بەرامبەری گۆڕی د روینشتی بوون.زێرەڤانیكرن ل گۆڕی 62رۆژا پاشتر، كو پشتی رۆژا ئامادەكرنێ[h]  ژی بوو، سەرۆكێن كاهنان و فەریسی پێكڤە چوونە نك پیلاتۆسی63و گۆتن: «ئەزبەنی، بیرا مە هات، وی خاپینۆكی ب ساخیا خۆ گۆتبوو: ‹ئەز دێ پشتی سێ رۆژان رابم.›64ئەڤجا فەرمانێ بدە، داكو هەتا رۆژا سێیێ گۆڕ بهێتە پاراستن، نەوەكو شاگردێن وی بهێن و بدزن و بێژنە مللەتی: ‹ئەو یێ ژ ناڤ مریان رابووی.› هنگی خاپاندنا دویماهیێ دێ ژ یا ئێكێ خرابتر بیت.»65پیلاتۆسی بەرسڤا وان دا: «ئەڤە زێرەڤان یێ ل بن فەرمانا هەوە. هەڕن و وەكو هوین دزانن وەسا گۆڕی بپارێزن.»66ئەڤجا ل گەل كۆما سەربازان چوون و بەر موهر كر و زێرەڤان دانانە بەر گۆڕی.
a.  27‏:7 q گلكار: ئەو كەسە یێ كارێ چێكرنا (دەن، گۆسك، جەڕ و.. هتد) دكەت.
b.  27‏:10 زەكەریا 11‏:12‏-13؛ یەرمیا 32‏:6‏-9
c.  27‏:27 q بەتالیون: ئانكو فەوج 
d.  27‏:34 q زەرداڤ: ئاڤەكا زەر و تەحلە یا د زراڤی دا ل بن مێلاكێ. ژ بۆ كێمكرنا ئێشانێ دهاتە بكارئینان.
e.  27‏:46 زەبوور 22‏:1
f.  27‏:48 q سهك: ب عەرەبی ‹خەل›
g.  27‏:60 ل فەرهەنگۆكێ بنێڕە گۆڕ*.
h.  27‏:62 خۆ ئامادەكرن بۆ رۆژا شەمبیێ. ل فەرهەنگۆكێ بنێڕە رۆژا ئامادەكرنێ*.

مزگینیا مەتتای   به‌شێ 26مزگینیا مەتتای   به‌شێ 28



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەتتای »   به‌شێ 28رابوونا عیسای 1پشتی شەمبیێ، ل گەل ئەلندا رۆژا ئێكێ ژ حەفتیێ[a] ، مەریەما مەجدەلی و مەریەما دی چوون، دا بەرێ خۆ بدەنە گۆڕی.2ژ نشكەكێ ڤە بیڤەلەرزەكا ب هێز چێبوو، چنكو فریشتەیەكێ خودانی[b]  ژ ئەسمانی هاتە خوارێ و چوو سەر گۆڕی و بەر گڕێل كر و ل سەر روینشت.3دیمەنێ فریشتەی وەكو برویسیێ بوو و جلكێن وی وەكو بەفرێ د سپی بوون.4ژ سەهما وی، زێرەڤان لەرزین و وەكو مریان لێ هاتن.5فریشتەی گۆتە ژنكان: «نەترسن! ئەز دزانم هوین یێ ل عیسایێ خاچدای دگەڕیێن.6ئەو نە ل ڤێرێیە، چنكو هەروەكو وی گۆتی، یێ رابووی. وەرن و بەرێ خۆ بدەنە وی جهێ لێ هاتبوو درێژ كرن.7پاشی ب لەز هەڕن و بێژنە شاگردێن وی: ‹ئەو یێ ژ ناڤ مریان رابووی و بەری هەوە یێ دچیتە جەلیل، ل وێرێ دێ وی بینن.› ئەڤە من گۆتە هەوە.»8ئینا ئەو ب لەز ژ دەڤ گۆڕی چوون و ب ترس و كەیفەكا مەزن دكرە غار، دا مزگینیێ بدەنە شاگردێن وی.9وەسا چێبوو عیسا ب خۆ هاتە بەراهیا وان و گۆتێ: «سڵاڤ ل هەوە بن!» ئینا ئەو بەرەڤ عیسای ڤە چوون و پێیێن وی گرتن و سوجدە بۆ بر.10عیسای گۆتە وان: «نەترسن، هەڕن و بێژنە برایێن من، بلا بچنە جەلیل، ل وێرێ دێ من بینن!»بەرتیلكرنا زێرەڤانان 11دەمێ ئەو ژنك دچوون، وەسا چێبوو هندەك ژ زێرەڤانان هاتنە باژێڕی و هەمی تشتێ رویدای بۆ سەرۆكێن كاهنان ڤەگێڕا.12ئینا سەرۆكێن كاهنان ل گەل ریهسپیان كۆمبوون و ل سەر پیلانەكێ رێككەفتن و گەلەك پارە دانە سەربازان13و گۆتنە وان: «بێژن: ‹شاگردێن وی ب شەڤ هاتن و دەمێ ئەم د نڤستی، تەرمێ وی دزین.›14ئەگەر ئەڤە گەهشتە گوهێ والی، ئەم دێ وی رازی كەین و دێ هەوە ژی ژ وێ گرفتاریێ پارێزین.»15ئینا سەربازان پارە وەرگرتن و كا چەوا بۆ وان هاتیە گۆتن، ب جهـ ئینا. ئەڤ گۆتنە هەتا نوكە ژی د ناڤ جوهیان دا یا بەڵاڤە.عیسا بۆ شاگردێن خۆ دیار دبیت 16هەر یازدە شاگرد چوونە جەلیلێ، بۆ وی چیایێ عیسای بۆ وان دەستنیشانكری.17دەمێ وان دیتی، سوجدە بۆ بر، لێ هندەك ب گۆمان كەفتن.18عیسا بەرەڤ شاگردان چوو و گۆت: «هەمی دەستهەلاتا ل ئەردی و ل ئەسمانی بۆ من یا هاتیە دان.19ئەڤجا هەڕن و هەمی مللەتان بكەنە شاگرد، كو وان ب ناڤێ باب و كوڕ و گیانێ پیرۆز تافیر بكەن20و وان فێر بكەن كو پێگیریێ ب هەمی فەرمانێن من داینە هەوە بكەن. ئەڤە ئەز هەمی رۆژان هەتا دویماهیا سەردەمی، ل گەل هەوەمە.»
a.  28‏:1 ئانكو ئێكشەمبێ. ل فەرهەنگۆكێ بنێڕە رۆژا شەمبی*
b.  28‏:2 ل ڤێرێ ‹خودان› جهناڤێ خودێیە، ل فەرهەنگۆكێ بنێڕە خودان*.

مزگینیا مەتتای   به‌شێ 27مزگینیا مەرقۆسی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 1یوحەننایێ تافیركەر رێكێ ئامادە دكەت 1ئەڤەیە دەستپێكا مزگینیا عیسایێ مەسیحێ[a]  كوڕێ خودێ.2هەروەكو د پەیاما ئیشایا پێغەمبەری دا هاتیە نڤیسین:«ئەڤە ئەز دێ هنارتیێ خۆ ل پێشیا تە هنێرم،3«دەنگەك ل چۆلی گازی دكەت: ‹رێكێ بۆ خودانی ئامادە بكەن،پەیادەڕێیان[b]  بۆ هاتنا وی راست بكەن›»،[c] 4وەسا یوحەننایێ تافیركەر ل چۆلی دیار بوو. ئەوی رادگەهاند كو خەلك ل خۆ بزڤڕن و بهێنە تافیركرن[d] ، داكو ل گونەهێن وان بهێتە بورین.5هەمی خەلكێ دەڤەرا یەهودیایێ و هەمی خەلكێ ئورشەلیمێ دەردكەفتن و بەرەڤ وی دچوون و دانپێدان ب گونەهێن خۆ دكر و ل سەر دەستێ وی د رویبارێ ئوردن دا دهاتنە تافیركرن.6یوحەننای جلكەكێ ژ پویرتێ حێشتران ل بەر بوو و ناڤتەنگا خۆ ب قایشەكا كەڤلی گرێ ددا، كولی و هنگڤینێ چۆلی دخوارن.7وی گازی دكر و دگۆت: «پشتی من دێ ئێكێ ژ من ب هێزتر هێت، ئەوێ ئەز هەژی هندێ نینم بچەمیێم و بەندكێ پێلاڤا وی ڤەكەم.8من هوین ب ئاڤێ تافیر كرن، لێ ئەو دێ هەوە ب گیانێ پیرۆز[e]  تافیر كەت.»یوحەننا عیسای تافیر دكەت 9د وان رۆژان دا عیسا ژ ناسیرەیێ ل دەڤەرا جەلیل هات و ل سەر دەستێ یوحەننای د رویبارێ ئوردن دا هاتە تافیركرن.10چەوا عیسا ژ ئاڤێ دەركەفت، دیت ئەسمان شەق بوو و گیانێ پیرۆز وەكو كووترەكێ هاتە خوار و ل سەر وی دادا11و دەنگەك ژ ئەسمانان هات و گۆت: «تۆ كوڕێ منی یێ خۆشتڤی، دلێ من ب تە یێ خۆش بووی.»ئبلیس عیسای تاقی دكەت 12ئێكسەر گیانێ پیرۆز عیسا دەرئێخستە چۆلی.13چل رۆژان ل وێرێ ما و ژ لایێ ئبلیسی ڤە دهاتە تاقیكرن. د ناڤ دڕندان دا بوو و فریشتەیان خزمەتا وی دكر.عیسا ل جەلیلێ دەست ب كارێ خۆ دكەت 14پشتی یوحەننا هاتیە زیندانكرن، عیسا هاتە جەلیل و مزگینیا خودێ رادگەهاند15و دگۆت: «دەم یێ ب دویماهی هاتی، پاشایەتیا خودێ یا نێزیك بووی. ل خۆ بزڤڕن و باوەریێ ب مزگینیێ بینن.»عیسا شاگردێن ئێكەمین داخواز دكەت 16دەمێ ئەو ل بەر كنارێ دەریاكا جەلیل بڕێڤە دچوو، وی شەمعون و برایێ وی ئەندراوس دیتن، یێ تۆڕێ دهاڤێژنە د دەریاكێ دا، چنكو ئەو ماسیگر بوون.17عیسای گۆتە وان: «ب دویڤ من بكەڤن، دێ هەوە كەمە نێچیرڤانێن مرۆڤان[f] .»18ئینا د گاڤێ دا تۆڕێن خۆ هێلان و ب دویڤ وی كەفتن.19پیچەكێ وێڤەتر چوو، یەعقوبێ كوڕێ زەبەدی و یوحەننایێ برایێ وی دیتن، ئەو د بەلەمێ دا بوون تۆڕ دروست دكرن.20د جهـ دا گازی وان كر، وان ژی بابێ خۆ زەبەدی ل گەل پالەیێن وی د بەلەمێ دا هێلان و ب دویڤ وی كەفتن.دەرئێخستنا گیانەكێ پیس 21چوونە كەفەرناحوم، رۆژا شەمبیێ عیسا چوو د كنیشتەیێ[g]  ڤە و دەست ب فێركرنێ كر.22ئەو خەلكێ ل وێرێ ژ فێركرنا وی حێبەتی بوون، چنكو وی وەكو مرۆڤەكێ خودان دەستهەلات ئەو فێر دكرن، نە وەكو مامۆستایێن دەستووری.23د وی دەمی دا زەڵامەك ل كنیشتەیا وان هەبوو گیانەكێ پیس هنگافتبوو[h] ، كرە قێڕی24و گۆت: «تە چ ژ مە دڤێت، عیسایێ ناسیرەیی؟ تۆ هاتی مە ژ ناڤ ببەی؟ ئەز دزانم تۆ كی، تۆ پیرۆزێ خودێی!»25عیسای ئەو پاشڤە بر و گۆتێ: «بێدەنگ بە و ژێ دەركەڤە!»26گیانێ پیس زەڵام ئێخست و قێڕیەكا ب هێز راهێلا و ژێ دەركەفت.27خەلك هەمی گوهشین و پرسیار ژ ئێكودوو كرن: «ئەڤە چیە؟ فێركرنەكا نویە یا ب دەستهەلاتداری ڤە دهێتە گۆتن! فەرمانێ ل گیانێن پیس ژی دكەت و ئەو ب فەرمانا وی دكەن!»28ناڤودەنگێ عیسای د گاڤێ دا ل هەمی دەوروبەرێن جەلیل بەڵاڤ بوو.ساخكرنا خەسیا شەمعونی و گەلەكێن دی 29دەمێ ئەو ژ كنیشتەیێ دەركەفتین، ل گەل یەعقوبی و یوحەننای هاتنە مالا شەمعون و ئەندراوسی.30خەسیا شەمعونی د ناڤ نڤینان دا یا تاوی بوو، وان ئێكسەر بەحسێ رەوشا وێ بۆ عیسای كر.31بەرەڤ وێ چوو و دەستێ وێ گرت و راكر و تایێ بەردا و وێ دەست ب خزمەتا وان كر.32ب شەڤ، پشتی رۆژ چوویە ئاڤا، هەمی مرۆڤێن نەساخ و ئەوێن ئەجنەیان هنگافتین ئینانە نك عیسای.33خەلكێ باژێڕی هەمی ل بەر دەرگەهی خڕڤەبوون.34گەلەك نەساخ ژ گەلەك جۆرێن نەساخیان چارەسەر كرن، گەلەك ئەجنە ژی دەرئێخستن و وی نەدهێلا ئەجنە بئاخڤن، چنكو وان دزانی ئەو كیە.عیسا مزگینیێ ل جەلیل رادگەهینیت 35سپێدەیا رۆژا پاشتر بەری ئەلندێ، عیسا رابوو و دەركەفت و قەستا جهەكێ ڤەدەر كر و ل وێرێ نڤێژ دكر.36شەمعون و ئەوێن د گەل دا چوون و لێ گەڕیان،37دەمێ وان ئەو دیتی گۆتنێ: «هەمی یێ داخوازا تە دكەن!»38ئینا عیسای گۆتە وان: «وەرن دا بچینە گوندێن دەوروبەر، دا مزگینیێ ل وێرێ ژی رابگەهینم. چنكو ئەز یێ ژ بەر هندێ هاتیم.»39ل هەمی دەڤەرا جەلیل دگەڕیا، مزگینی ل كنیشتەیێن وان رادگەهاند و ئەجنە دەردئێخستن.ساخكرنا زەڵامەكێ گوڕی 40زەڵامەكێ گوڕی[i]  هاتە نك وی، هیڤی ژێ كرن و بەرامبەری وی چۆكڤەدان و گۆتێ: «ئەگەر تە بڤێت، تۆ دشێی من پاقژ بكەی.»41دلێ عیسای پێ سۆت و دەستێ خۆ كرێ و گۆتێ: «من دڤێت، پاقژ ببە.»42د گاڤێ دا گوڕیاتی لێ نەما و پاقژ بوو.43عیسای د گاڤێ دا ئەو ب رێ ئێخست، پشتی ب توندی هۆشداریا وی كری44و گۆتێ: «هشیار بە، چ تشتان بۆ چ كەسان نەبێژی! لێ هەڕە و خۆ نیشا كاهنی بدە و ئەوا مووسای فەرمان پێ دای ژ پێش پاقژبوونا خۆ ڤە پێشكێش بكە، وەك شاهدەیی بۆ وان.»45لێ ئەو دەركەفت و دەست پێ كر ب ئاشكرایی دگۆت و سەرهاتیا خۆ بەڵاڤ دكر، تا ئێدی عیسا نەدشیا ب ئاشكرایی بچیتە چ باژێڕان، لێ ئەو دما ژ دەرڤە ل جهێن ڤەدەر. خەلك ژی ژ هەمی جهان هەر دهاتنە نك وی.
a.  1‏:1 ل فەرهەنگۆكێ بنێڕە مەسیح*.
b.  1‏:3 q پەیادەڕێ: رێكێن مرۆڤ ب پێیان تێڕا دەرباز دبیت. 
c.  1‏:3 ئیشایا 40‏:3
d.  1‏:4 q تافیركرن: ئانكو ژێرئاڤكرن كو نیشانە بۆ تۆبەكرنێ و پاقژبوونێ ژ گونەهان. ل فەرهەنگۆكێ بنێڕە. 
e.  1‏:8 q گیانێ پیرۆز: ئانكو گیانێ خودێ. ل فەرهەنگۆكێ بنێڕە گیانێ پیرۆز*
f.  1‏:17 ئانكو قاییلكرنا مرۆڤان كو ببنە شاگردێن مەسیحی.
g.  1‏:21 q كنیشتە: جهێ پەرستنێ یێ جوهیانە. ل فەرهەنگۆكێ بنێڕە. 
h.  1‏:23 ئانكو ئەجنەیەك ل سەر وی زاڵ ببوو.
i.  1‏:40 q گوڕی: ل فەرهەنگۆكێ بنێڕە.

مزگینیا مەتتای   به‌شێ 28مزگینیا مەرقۆسی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 2ساخكرنا فاڵنجیەكی ل كەفەرناحومێ 1پشتی چەند رۆژان، عیسا ڤەگەڕیا ڤە باژێڕێ كەفەرناحوم، خەلكی گوهـ لێ بوو كو ئەو یێ ل مال.2ئینا گەلەك ژ وان لێ كۆم بوون تا ل بەر دەری ژی جهی نەدكر، ئەوی ژی پەیاما خودێ بۆ وان رادگەهاند.3هندەك هاتن و فاڵنجیەك د گەل دا بوو و چوار زەڵامان هەلگرتبوو،4لێ ژ بەر بۆشاتیێ، نەدشیان نێزیكی وی ببن و چوونە وی جهێ عیسا تێدا و بان كون كر و مرۆڤێ فاڵنجی ب نڤین ڤە داهێلا خوارێ.5دەمێ عیسای باوەریا وان دیتی، گۆتە یێ فاڵنجی: «كوڕێ من، ل گونەهێن تە هاتە بورین!»6هندەك مامۆستایێن دەستووری د ناڤ وان دا د روینشتی بوون و د دلێ خۆ دا دگۆتن:7«چەوا ئەڤ زەڵامە ئاخفتنەكا هۆسا دبێژیت؟ ئەو یێ كوفریان دكەت! ما كی ژ خودێ پێڤەتر دشێت ل گونەهان ببوریت؟»8د جهـ دا عیسای ب گیانێ خۆ زانی ئەو چ هزر دكەن، ئەڤجا گۆتە وان: «بۆچی هوین هۆسا د دلێ خۆ دا هزران دكەن؟9كیژ ژ ڤان ب ساناهیترە، كو مرۆڤ بۆ ڤی فاڵنجی بێژیت: ‹ل گونەهێن تە هاتە بورین› یان بێژیت: ‹رابە نڤینێن خۆ هەلگرە و بڕێڤە هەڕە›؟10لێ ئەز دێ بۆ هەوە سەلمینم كو كوڕێ مرۆڤ[a]  ل سەر ئەردی دەستهەلاتا هەی ل گونەهان ببوریت،» ئەڤجا گۆتە یێ فاڵنجی:11«دبێژمە تە: رابە و نڤینێن خۆ هەلگرە و هەڕە مالا خۆ.»12د گاڤێ دا ئەو زەڵام رابوو و نڤینێن خۆ هەلگرتن و ل پێش چاڤێن هەمیان دەركەفت. ئینا هەمی گوهشین و پەسنا[b]  خودێ دكر و دگۆتن: «مە چ جاران وەكو ڤی تشتی نەدیتیە!»عیسا گازی لێڤی دكەت 13جارەكا دی عیسا دەركەفتە كنارێ دەریاكێ. هەمی خەلك هاتنە نك وی و ئەوی دەست ب فێركرنا وان كر.14دەمێ ئەو بڕێڤە دچوو، لێڤی یێ كوڕێ حەلفی دیت ل جهێ باج وەرگرتنێ یێ روینشتی بوو، عیسای گۆتێ: «ب دویڤ من بكەڤە.» ئەو رابوو و ب دویڤ وی كەفت.15دەمێ عیسا ل سەر سفرێ ل مالا لێڤی، گەلەك باجگر و گونەهكارێن دی ل گەل وی و شاگردێن وی د روینشتی بوون، چنكو ئەوێن ب دویڤ وی كەفتین گەلەك بوون.16دەمێ مامۆستایێن دەستووری یێن فەریسی، دیتی عیسا یێ ل گەل گونەهكار و باجگران خوارنێ دخۆت، گۆتنە شاگردێن وی: «بۆچی ل گەل باجگر و گونەهكاران خوارنێ دخۆت؟»17دەمێ عیسای گوهـ لێ بووی، گۆتێ: «مرۆڤێن ساخلەم پێدڤی ب نۆژداری نینە، لێ مرۆڤێن نەساخ. ئەز نەهاتیمە گازی مرۆڤێن راستدار[c]  بكەم، لێ یێن گونەهكار.»پرسیار دەربارەی رۆژیێ 18شاگردێن یوحەننای و فەریسی ب رۆژی بوون، ئەڤجا هندەك مرۆڤ هاتنە نك عیسای و گۆتنێ: «بۆچی شاگردێن فەریسیان و شاگردێن یوحەننای رۆژیان دگرن، لێ شاگردێن تە ناگرن؟»19گۆتە وان: «ئەرێ ما داخوازكریێن داوەتێ دشێن ب رۆژی بن، هێشتا زاڤا د ناڤ وان دا؟ هندی زاڤا د ناڤ وان دا بیت، ئەو نەشێن ب رۆژی بن.20لێ رۆژ دێ هێن، زاڤا دێ ژ ناڤ وان هێتە راكرن، هنگی ل وێ رۆژێ ئەو دێ رۆژیان گرن.21كەس جلكەكێ كەڤن ب پاتەكێ ل ئاڤێ نەدای[d]  پنی ناكەت، نەكو پاتەیێ نوی تێك بچیت و ژ جلكێ كەڤن بكێشیت و كون خرابتر لێ بهێت.22كەس ژی شەرابا نوی ناكەتە مەشكێن كەڤن، ئەگەر وە كر شەراب دێ مەشكان پەقینیت و شەراب دێ هێتە رشتن و مەشك ژی دێ پویچ بن. لێ شەرابا نوی دكەنە مەشكێن نوی.»خودانێ شەمبیێ 23د شەمبیێ دا، عیسا د ناڤ دەخلان را دبوری و شاگردێن وی بڕێڤە دەست ب گولیكرنێ كر.24ئینا فەریسیان گۆتە وی: «بەرێ خۆ بدێ، بۆچی ئەو وێ دكەن، ئەوا نە رەوایە د شەمبیێ[e]  دا بهێتە كرن؟»25گۆتە وان: «ما هەوە قەت ئەو نەخواندیە كا داوودی چ كر، دەمێ ئەو و یێن ل گەل وی كەفتینە هەوجەییێ و برسی بووین،26چەوا ل سەردەمێ ئەبیاتارێ سەرۆككاهن، ئەو چوو د مالا خودێ ڤە و نانێ پێشكێشیێ خوار و دا یێن ل گەل خۆ ژی، هەر چەندە ژبلی كاهنان نە رەوایە كەس ژێ بخۆت؟»[f] 27و وی گۆتە وان: «شەمبی ژ پێخەمەت مرۆڤان یا هاتیە چێكرن، نە مرۆڤ ژ پێخەمەت شەمبیێ.28ئەڤجا كوڕێ مرۆڤ خودانێ شەمبیێیە ژی.»
a.  2‏:10 q كوڕێ مرۆڤ: ناڤەكە د ناڤ جوهیان دا یێ بەرنیاس بوو، ژ بەر كو د پەرتووكا دانیێل پێغەمبەری دا هەیە دانیێل 7‏:13‏-14 دەمێ عیسای ب كار دئینا، وی بەحسێ خۆ دكر. ل فەرهەنگۆكێ بنێڕە.
b.  2‏:12 q پەسن: مەدح و سەنا
c.  2‏:17 q راستدار: ئەو كەسە یێ كریارا وی یا راست و دروست بیت.
d.  2‏:21 هنگی دەمێ پەڕوكێ نوی دهاتە شویشتن، بچویكتر لێ دهات و تێك دچوو، لەوما بەری بهێتە دروین، ل ئاڤێ ددا، دا ئێدی بچویك نەببا.
e.  2‏:24 بۆ جوهیان رۆژەكا تایبەت و پیرۆزە و كار تێدا ناهێتە كرن. ل فەرهەنگۆكێ بنێڕە رۆژا شەمبی*.
f.  2‏:26 پەرستن و پیرۆزی 24‏:9؛ 1 ساموئێل 21‏:1‏-6

مزگینیا مەرقۆسی   به‌شێ 1مزگینیا مەرقۆسی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 3ساخكرن د شەمبیێ دا 1عیسا جارەكا دی چوو د كنیشتەیێ ڤە، مرۆڤەكێ دەست گورۆج[a]  ل وێرێ بوو.2چاڤێ وان لێ بوو كا دێ وی ل شەمبیێ ساخ كەت، دا وی تاوانبار بكەن.3گۆتە زەڵامێ دەست گورۆج: «رابە ل ناڤەندێ راوەستە!»4پاشی گۆتە وان: «ئایا ل شەمبیێ كرنا كارێ باش رەوایە، یان كارێ خراب؟ قورتالكرنا ژیانەكێ یان كوشتن؟» لێ ئەو بێدەنگ بوون.5عیسا ب تۆڕەبوون ڤە ل وان زڤڕی و ژ سەرهشكیا وان خەمگین بوو، گۆتە وی مرۆڤی: «دەستێ خۆ درێژ كە!» وی ژی دەستێ خۆ درێژ كر و دەستێ وی ساخ بووڤە.6ئینا فەریسی دەركەفتن و د گاڤێ دا ل گەل لایەنگرێن هێرودێسی ل دژی عیسای دەست ب پیلان دانانێ كرن، كا چەوا وی بكوژن.جەماوەرەكێ مەزن ل كنارێ دەریاكا جەلیلێ 7عیسا و شاگردێن خۆ ژ وێرێ چوونە دەریاكێ و جەماوەرەكێ مەزن ژ جەلیلێ ب دویڤ كەفتن.8دەمێ خەلكی گوهـ ل وان تشتێن وی كرین بووی، گەلەك كەس ژ یەهودیایێ، ئورشەلیمێ، ئەدومیێ، رەخێ دی یێ رویبارێ ئوردن و ژ دەوروبەرێن سور و سایدایێ ژی هاتنە نك وی.9عیسای ژ بەر وێ گێلەشۆكا مەزن گۆتە شاگردێن خۆ كو بۆ وی بەلەمەكا بچویك ئامادە بكەن، داكو ژ بەر پالدانێ فشار لێ نەهێتە كرن.10چنكو وی گەلەك خەلك ساخ كربوون، لەوما هەر ئێكێ نەساخ ژی بزاڤ دكر خۆ نێزیكی عیسای بكەت، داكو دەستێ خۆ بگەهینیتێ.11ئەو كەسێن گیانێن پیس[b]  تێدا، دەمێ وان عیسا ددیت، بەرامبەری وی دكەفتنە سەر چۆكێن خۆ و دكرنە قێڕی: «تۆ كوڕێ خودێی!»12لێ وی ب توندی فەرمان ل وان دكر، كو وی ئاشكرا نەكەن.هەلبژارتنا دوازدە هنارتیان 13پاشی عیسا ب سەر چیای كەفت و گازی وان كر یێن وی دڤیان. ئەو ژی چوونە نك وی.14دوازدە شاگرد دەست نیشان كرن و ناڤێ ‹هنارتی› دانا سەر وان، دا ل گەل وی بن و وان بهنێریت دا مزگینیێ رابگەهینن15و وان دەستهەلات بۆ دەرئێخستنا ئەجنەیان هەبیت.16ئەڤە ئەو دوازدەنە ئەوێن وی دەست نیشان كرین: شەمعون ئەوێ ناڤێ وی كریە پەترۆس،17یەعقوب و یوحەننایێ برایێ وی، كوڕێن زەبەدی، ناڤێ وان كرە بووانەرجس ئانكو كوڕێن برویسیێ،18ئەندراوس، فیلیپۆس، بەرتولماوس، مەتتا، توماس، یەعقوبێ كوڕێ حەلفی، تەداوس، شەمعونێ وەڵاتپەروەر[c] 19و یەهودایێ ئەسخەریوتی ئەوێ بێبەختی ل عیسای كری.عیسا و بەعلزەبول 20پاشی عیسا هاتە مالەكێ و جارەكا دی جەماوەرەك لێ خڕڤەبوو، تاكو ئێدی عیسا و شاگردێن وی نەشیاین خوارنێ ژی بخۆن.21دەمێ مرۆڤێن وی گوهـ لێ بووی، هاتن دا ببەن، چنكو دگۆتن: «ئەو یێ تێكچووی.»22مامۆستایێن دەستووری ئەوێن ژ ئورشەلیمێ هاتینە خوار دگۆتن: «بەعلزەبولی[d]  یێ هنگافتی» و «ئەو ب دەستهەلاتا سەرۆكێ ئەجنەیان، ئەجنەیان دەردئێخیت.»23ئەڤجا عیسای گازی وان كر و ب نموونەیان ل گەل وان ئاخفت و گۆت: «ئبلیس چەوا دشێت ئبلیسی دەربئێخیت؟24ئەگەر پاشایەتیەكێ دووبەرەكی بكەڤیتە د ناڤ دا، ئەو نەشێت خۆ رابگریت.25یان ئەگەر مالەكێ دووبەرەكی بكەڤیتە د ناڤ دا، ئەو نەشێت خۆ رابگریت.26ئەگەر ئبلیس دژی خۆ راوەستیا و دووبەرەكی كەفتە د ناڤ دا، ئەو نەشێت خۆ رابگریت، لێ ئەو دێ نەمانا وی بیت.27ب راستی ژی كەس نەشێت بچیتە د مالا زەڵامەكێ هێزدار ڤە و كەلوپەلێن وی تالان بكەت، ئەگەر ئەو ل بەراهیێ وی زەڵامێ هێزدار گرێ نەدەت و پشتی هنگی مالا وی تالان بكەت.28راستیێ دبێژمە هەوە: هەر گونەهەك و هەر گۆتنەكا خراب یا چەوا بیت، خودێ دێ ل مرۆڤان بوریت،29لێ ئەوێ كوفریان د دەرهەقا گیانێ پیرۆز دا بكەت، چ جاران ل وی ناهێتە بورین، گونەها وی دێ هەروهەر مینیت.»30ب ڤێ ئاخفتنێ بەرسڤا وان دا ئەوێن دگۆتن: «گیانەكێ پیس یێ هنگافتی.»دایك و برایێن عیسای 31د وی دەمی دا، دایك و برایێن وی هاتن و ژ دەرڤە راوەستیان و هنارتنە د دویڤ را.32جەماوەرەك ل دۆرێن وی یێ روینشتی بوو، گۆتنە وی: «ئەڤە دایكا تە و برایێن تە ژ دەرڤە د راوەستیاینە، داخوازا تە دكەن.»33بەرسڤا وان دا و گۆت: «دایكا من و برایێن من كینە؟»34بەرێ خۆ دا ئەوێن ل دەوروبەرێن وی دروینشتی و گۆت: «ئها ئەڤەنە دایك و برایێن من!35چنكو هەر كەسێ ب حەزا خودێ بكەت، ئەوە خویشك و برا و دایكا من.»
a.  3‏:1 q گورۆج: ئانكو سەقەت.
b.  3‏:11 q گیانێن پیس: ئانكو ئەجنەیێن مرۆڤ هنگافتین.
c.  3‏:18 q شەمعونێ وەڵاتپەروەر: ل فەرهەنگۆكێ بنێڕە.
d.  3‏:22 q بەعلزەبول: ناڤێ سەرۆكێ ئەجنەیانە، ئانكو ئبلیسی. ل فەرهەنگۆكێ بنێڕە.

مزگینیا مەرقۆسی   به‌شێ 2مزگینیا مەرقۆسی   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 4نموونەیا تۆڤچینی 1عیسای جارەكا دی ل سەر لێڤا دەریاكێ دەست ب فێركرنێ كر. خەلكەكێ زۆر لێ خڕڤە بوو، ژ بەر هندێ ئەو ل بەلەمەكا د دەریایێ دا سیار بوو و روینشت و هەمی خەلك ژی ل سەر لێڤا دەریاكێ ل ئەردی بوون.2وی ب نموونەیان ئەو فێری گەلەك تشتان دكرن. د فێركرنا خۆ دا گۆتە وان:3«هشیار بن و گوهێ خۆ بدەنێ! تۆڤچین دەركەفت دا تۆڤی بهاڤێژیت.4دەمێ وی تۆڤ دهاڤێت، هندەك ژێ كەفتە سەر رێكێ، ئینا باڵندە هاتن و خوار.5هندەك ژی كەفتە سەر ئەردەكێ كەڤرین یێ كێم ئاخ و زوی شین بوو، چنكو ئاخا وی نە یا كویر بوو.6دەمێ رۆژ هەلاتی، سۆت و چنكو یێ بێ رەهـ بوو، هشك بوو.7هندەك ژی كەفتە ناڤ ستریان، ستریان وەرار كر و ئەو فەتساند و چ بەرهەم نەدا.8هندەك ژی كەفتە ئەردەكێ باش و بەرهەم دا. ئەو شین بوو و وەرار كر و بەرهەم دا، هندەكان سیهـ جاركی و هندەكان شێست جاركی و هندەكان ژی سەد جاركی.»9پاشی عیسای گۆت: «ئەوێ گوهـ بۆ بهیستنێ هەبن، بلا ببهیسیت.»ئارمانجا نموونەیان 10دەمێ عیسا مایە ب تنێ، ئەوێن ل دەوروبەرێن وی و هەر دوازدان پرسیارا رامانا نموونەیێ ژێ كر،11وی گۆتە وان: «نهێنیا پاشایەتیا خودێ بۆ هەوە یا هاتیە دان، لێ بۆ ئەوێن ژ دەرڤە، هەمی تشت ب نموونەیان دهێتە گۆتن12دا ‹چاڤ ڤەكری لێ بنێڕن و نەبینن،گوهـ ڤەكری ببهیسن و تێنەگەهن،رامانا نموونەیا تۆڤچینی 13پاشی گۆتە وان: «ما هوین د ڤێ نموونەیێ نەگەهشتن؟ پا چەوا دێ د هەمی نموونەیێن دی گەهن؟14تۆڤچین پەیڤێ[a]  دچینیت.15ئەوێن ل سەر رێكێ، ل وی جهێ پەیڤ دهێتە چاندن، ئەڤەنە: دەمێ گوهـ لێ دبن، ئێكسەر ئبلیس دهێت و پەیڤا د دلێ وان دا هاتیە چاندن، دڕەڤینیت.16هەروەسا ئەوێن ل سەر ئەردێ كەڤرین هاتینە چاندن، ئەو كەسن یێن دەمێ گوهـ ل پەیڤێ دبن، ئێكسەر ب دلخۆشی وەردگرن،17لێ ژ بەر كو رەهـ د وان دا نینن، ئەو د دۆمكورتن، ئەڤجا دەمێ تەنگاڤی یان تەپەسەری ژ بەر پەیڤێ ب سەرێ وان دهێت، ئێكسەر پەیڤێ دهێلن.18هندەكێن دی ئەون یێن د ناڤ ستریان دا هاتینە چاندن. ئەون یێن پەیڤێ دبهیسن،19لێ خەمێن ڤێ جیهانێ و خاپاندنا دەولەمەندیێ و حەزژێكرنا تشتێن دی دكەڤیتە د ناڤ وان دا و پەیڤێ دفەتسینن و پەیڤ بێ بەرهەم دبیت.20ئەوێن ل ئەردێ باش هاتینە چاندن ئەڤەنە: ئەون یێن پەیڤێ دبهیسن و وەردگرن و بەرهەمی ددەن، هندەك سیهـ جاركی، هندەك شێست جاركی و هندەك سەد جاركی.»نموونەیا چرای 21هەروەسا گۆتە وان: «ئەرێ كەسەك چرایەكی دئینیت، دا ل بن ئامانەكی یان ژی ل بن تەختی دانیت؟ ما نادانیتە سەر چرادانكێ؟22چ ڤەشارتی نینن، ئەگەر بۆ ئاشكرابوونێ نەبن و تشتەك نەبوویە نهێنی، ئەگەر بۆ دیاربوونێ نەبیت.23ئەگەر كەسەكی گوهـ بۆ بهیستنێ هەبن، بلا ببهیسیت.»24پاشی گۆتە وان: «بنێڕن تشتێ هوین گوهداریێ دكەن! ب وی پیڤەرێ هوین دپیڤن، دێ بۆ هەوە ژی ب وی هێتە پیڤان و دێ بۆ هەوە زێدەتر بیت،25چنكو ئەوێ هەیی دێ پتر بۆ وی هێتە دان و ئەوێ نەیی، خۆ یێ هەی ژی دێ ژێ هێتە ستاندن.»نموونەیا تۆڤێ شین دبیت 26گۆت ژی: «پاشایەتیا خودێ هۆسایە: مرۆڤەكی تۆڤ دهاڤێتە سەر ئەردی.27ب شەڤێ دنڤیت و ب رۆژێ رادبیت، تۆڤ شین دبیت و وەرارێ دكەت و ئەو نزانیت چەوا.28ئەرد ب خۆ بەرهەمی ددەت، ل پێشیێ بستیكێ ددەت، پاشی دكەتە گولی، پاشی دكەتە گولیەكا تژی گەنم.29ئەڤجا دەمێ بەرهەم دگەهیت، ئێكسەر شالۆكێ دهاڤێژیتێ، چنكو دەمێ دروینێ یێ هاتی.»نموونەیا تۆڤكا خەردەلێ 30پاشی گۆت: «ئەم پاشایەتیا خودێ وەكو چ دانین؟ یان ژی ب چ نموونە دیار بكەین؟31ئەو وەكو دندكەكا خەردەلێیە، كو ژ هەمی تۆڤێن ل سەر ئەردی دهێنە چاندن بچویكترە،32لێ پشتی چاندنێ بلند دبیت و دبیتە مەزنترین شینكاتی و چەقێن هند مەزن ددەت كو باڵندەیێن ئەسمانی دشێن ل بن سیبەرا وێ ڤەحەویێن.»33ب گەلەك نموونەیێن ژ ڤی شێوەی، عیسای ل دویڤ ئاستێ ئەو دشیان تێبگەهن پەیاما خودێ بۆ وان رادگەهاند34و بێ نموونە ل گەل وان نەدئاخفت، لێ دەمێ ل گەل شاگردێن خۆ ڤەدەر دبوو، ئەوی هەمی تشت دیار دكرن.عیسا باڕۆڤەیێ ئارام دكەت 35دەمێ بوویە ئێڤار، گۆتە وان: «دا دەرباز ببینە رەخێ دی یێ ئاڤێ!»36و شاگردان جەماوەر ڤەڕەڤاند و عیسا ب بەلەم ڤە بر، هندەك بەلەمێن دی ژی د گەل دا بوون.37باڕۆڤەیەكا توند هات و پێلان ل بەلەمێ ددا و چ نەمابوو تژی ئاڤ ببیت.38عیسای ژی ل پاشیا بەلەمێ سەرێ خۆ ل سەر بالیفكێ دانابوو و نڤستبوو، ئینا هشیار كر و گۆتنێ: «مامۆستا، ما دلێ تە ب مە ڤە نینە كو ئەم ژ ناڤ بچین؟»39ئینا ئەو رابوو و ل بای حەیتاند و گۆتە دەریاكێ: «كڕ بە، بێدەنگ بە!» با راوەستیا و ئارامیەكا مەزن پەیدابوو.40ئەڤجا گۆتە وان: «بۆچی هوین دترسن؟ ما هێشتا هەوە باوەری نینە؟»41ترسەكا مەزن ئەو گرتن و گۆتنە ئێكودوو: «ئەڤە كیە؟ هەتا با و دەریا ژی گوهێ خۆ ددەنێ!»
a.  4‏:14 مەبەست پێ پەیاما خودێیە.

مزگینیا مەرقۆسی   به‌شێ 3مزگینیا مەرقۆسی   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 5دەرئێخستنا گیانێن پیس و خەندقاندنا بەرازان 1پاشی گەهشتنە رەخێ دی یێ دەریاكا جەلیل، ل دەڤەرا جەراسینیان.2دەمێ ژ بەلەمێ هاتیە خوار، ئێكسەر ژ گۆڕستانێ زەڵامەك هاتە بەراهیا وی، گیانەكێ پیس تێدا بوو.3ئەو د ناڤ گۆڕستانێ دا دژیا و ئێدی كەس نەدشیا وی گرێ بدەت، خۆ ب زنجیران ژی،4چنكو ئەو گەلەك جاران ب قەید و زنجیران هاتبوو گرێدان، زنجیر دقەتاندن و قەید دشكاندن، كەسەك نەدشیا وی ئاسێ كەت.5هەردەم ب شەڤ و رۆژ ل ناڤ گۆڕان و ل چیایان دكرە گازی و لەشێ خۆ ب بەران بریندار دكر.6دەمێ وی عیسا ژ دویر ڤە دیتی، كرە غار و چوو نك و بۆ وی چۆكڤەدان7و هندی ژێ هاتی كرە هەوار: «تە چ ژ من دڤێت، عیسایێ كوڕێ خودایێ هەری بلند؟ تۆ ب ناڤێ خودێ كەیە، من ئەشكەنجە نەدە!»8چنكو عیسای گۆتبوو وی: «هەی گیانێ پیس، ژ ڤی مرۆڤی دەركەڤە!»9عیسای پرسیار ژێ كر: «ناڤێ تە چیە؟» ئینا بەرسڤ دا: «ناڤێ من ‹لەشكەر›ە، چنكو ئەم گەلەكین!»10وی گەلەك هیڤی ژ عیسای كرن كو وان نە هنێریتە ژ دەرڤەی دەڤەرێ.11ل وێرێ، ل قونتارا چیای، رەڤدەیەكا مەزن یا بەرازان دچەری.12گیانێن پیس هیڤی ژ عیسای كرن و گۆتن: «مە بهنێرە د ناڤ بەرازان دا، داكو بچینە تێدا!»13ئەڤجا دەستویریا وان دا و گیانێن پیس دەركەفتن و چوونە د بەرازان دا. ئینا رەڤدە ژ وێ قونتارا رك بەرەڤ دەریاكێ بەزی و خۆ هاڤێتە تێدا و خەندقی، ژمارەیا وان نێزیكی دوو هزاران بوو.14گاڤان ژی رەڤین و ئەو رویدان ل باژێڕی و ل گوندان راگەهاند، ئینا خەلك دەركەفتن دا ببینن كا چ رویدایە.15دەمێ هاتینە نك عیسای، دیتن ئەو زەڵامێ لەشكەرەكێ ئەجنەیان تێدا ل وێرێ یێ روینشتیە و جلكێن ل بەر و یێ ل سەر هشێن خۆ، ئینا ترسیان.16ئەوێن ئەڤ رویدانە دیتی و كا چ ب سەرێ وی مرۆڤێ ئەجنە تێدا ئاكنجی و ب سەرێ بەرازان هاتی، بۆ خەلكی بەحس كر.17ئەڤجا هیڤی ژ عیسای كرن كو ژ دەڤەرا وان بچیت.18دەمێ عیسا ل بەلەمێ سیار دبوو، ئەو زەڵامێ بەرێ گیانێن پیس تێدا، هیڤی ژێ كرن كو ل گەل وی بیت.19ئینا عیسای دەستویری نەدایێ، لێ گۆتێ: «هەڕە مالا خۆ و بێژە مرۆڤێن خۆ كا خودانی چەند بۆ تە كر و چەوا دلۆڤانی ب تە بر.»20ئینا ئەو چوو و كا عیسای چەند بۆ كربوو، ل دەڤەرا دێكاپۆلیس[a]  راگەهاند، ئەڤجا هەمی حێبەتی مان.ڤەژاندنا كچا یائیرۆسی و ساخبوونا ژنكەكێ 21دەمێ عیسا دیسان ب بەلەمێ دەربازی لایێ دی یێ دەریاكێ بووی، جەماوەرەكێ مەزن ب رەخ دەریاكێ ڤە لێ خڕڤە بوون.22ئێك ژ سەرۆكێن كنیشتەیێ، ناڤێ وی یائیرۆس بوو، هات و چەوا ئەوی عیسا دیت خۆ هاڤێتە بەر پێیێن وی23و گەلەك هیڤی ژێ كرن و گۆت: «كچا من یا بچویك یا ل بەر مرنێ، وەرە و دەستێن خۆ دانە سەر، دا ئەو ساخ ببیت و بژیت.»24ئینا ل گەل چوو و كۆمەكا مەزن ژی ب دویڤ وی كەفت و ئاسێ كر.25ژنكەك ل وێرێ هەبوو، ئەو دوازدە ساڵ بوو خوین ژ بەر دچوو[b] .26ئەوێ گەلەك ئازار ل سەر دەستێ گەلەك نۆژداران كێشابوون و چ مالێ هەی مەزاختبوو و چ مفا نەدیتبوو، لێ رەوشا وێ ئالۆزتر لێ هاتبوو.27ئەوێ گوهـ ل دەنگوباسێن عیسای ببوو، ئەڤجا د ناڤ كۆمێ را هات و ژ پشتێ ڤە دەستێ خۆ كرە كراسێ وی.28چنكو وێ د دلێ خۆ دا دگۆت: «خۆ ئەگەر ئەز دەستێ خۆ بكەمە جلكێن وی ژی دێ ساخ بم.»29د گاڤێ دا خوین ژ بەر چوونا وێ راوەستیا، د لەشێ خۆ دا هەست پێ كر كو یا ژ دەردێ خۆ ساخ بووی.30ئێكسەر عیسا پێ حەسیا كو هێزەك ژێ دەركەفت، ل كۆمێ زڤڕی و گۆت: «كێ دەستێ خۆ كرە جلكێن من؟»31ئینا شاگردێن وی گۆتنێ: «تۆ یێ دبینی خەلكێ تە پالددەت و تۆ یێ پرسیار دكەی: ‹كێ دەستێ خۆ كرە من؟›»32لێ عیسا ل دەوروبەرێن خۆ دزڤڕی داكو یا وە كری ببینیت.33لێ ژنك ب ترس و لەرز هات، ژ بەر كو دزانی چ كارێ ب سەری هاتی، ئینا خۆ هاڤێتە بەر پێیێن وی و راستی هەمی بۆ گۆت.34ئینا گۆتە وێ: «كچا من، باوەریا تە تۆ ساخ كری. ب ئاشتی هەڕە و ژ دەردێ خۆ ساخ ببە.»35هێشتا عیسا دئاخفت، هندەك ژ مالا سەرۆكێ كنیشتەیێ هاتن و گۆتن: «كچا تە مر، ئەڤجا بۆچی دێ پتر زەحمەتێ بۆ مامۆستای چێكەی؟»36لێ عیسای گوهـ نەدا ئاخفتنا وان و گۆتە سەرۆكێ كنیشتەیێ: «نەترسە، ب تنێ باوەریێ بینە.»37ئەوی نەهێلا كەسەك ژبلی پەترۆسی و یەعقوبی و یوحەننای برایێ یەعقوبی د گەل دا بچیت.38دەمێ گەهشتینە مالا سەرۆكێ كنیشتەیێ، گێلەشۆكەك دیت، گەلەك یێ دگریێن و دلوورینن.39چوو د ژۆرڤە و گۆتە وان: «بۆچی هوین دكەنە قێڕی و دگریێن؟ زاڕۆك نەمریە، لێ یا نڤستیە!»40ئینا ئەو پێ كەنین. لێ ئەوی هەمی دەرئێخستن و دایك و بابێن كچكێ و ئەوێن د گەل وی دا، برنە جهێ كچك تێڤە.41دەستێ وێ گرت و گۆتێ: «تالیتا قومی» كو وەرگێڕانا وێ: «كچكێ، دبێژمە تە رابە.»42د گاڤێ دا كچك رابوو و بڕێڤە چوو. كچك یا دوازدە ساڵی بوو. ئەڤجا گەلەك گوهشین.43ئەوی ئەو گەلەك راسپاردن كو بلا كەس ب ڤێ چەندێ نەزانیت و گۆتێ: «خوارنێ بدەنێ دا بخۆت.»
a.  5‏:20 q دێكاپۆلیس: ئانكو دەهـ باژێڕ. ل فەرهەنگۆكێ بنێڕە.
b.  5‏:25 ل گۆر دەستوورێ مووسای، خوینژبەرچوونێ ئەو كەس دهەڕماند. ل فەرهەنگۆكێ بنێڕە خوینژبەرچوون*.

مزگینیا مەرقۆسی   به‌شێ 4مزگینیا مەرقۆسی   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 6خەلكێ باژێڕێ ناسیرەیێ عیسای رەت دكەت 1عیسای ئەو جهـ هێلا و هاتە باژێڕكێ خۆ، شاگردێن وی ژی كەفتنە دویڤ.2دەمێ بوویە شەمبی، د ناڤ كنیشتەیێ دا دەست ب فێركرنێ كر. گەلەك كەس ل وێرێ بوون، دەمێ وان ئەو بهیستی، گوهشین و گۆتن: «ئەوی ئەڤ هەمی تشتە ژ كیڤە ئیناینە؟ و ئەڤە چ ئاقلمەندییە بۆ هاتیە دان؟ و ئەڤە چ حنێرن[a]  ل سەر دەستێن وی چێ دبن؟3ئەرێ ئەڤە نە ئەو دارتاشێ كوڕێ مەریەمێیە، برایێ یەعقوب و یوسی و یەهودا و شەمعونیە؟ ئەرێ ما خویشكێن وی نە ل ڤێرێنە د ناڤ مە دانە؟» هۆسا ئەو ژ وی دلگران بوون.4ئینا عیسای گۆتە وان: «چ پێغەمبەر د بێ رێز نینن، ب تنێ د ناڤ باژێڕ و كەسوكار و مالا خۆ دا نەبیت.»5نەدشیا ل وێرێ چ حنێران بكەت، ژبلی كو دەستێ خۆ كرە چەند نەساخان و ساخ كرنەڤە.6ئەو ژ بەر بێباوەریا وان یێ گوهشی بوو.پاشی ل گوندێن دەوروبەران دگەڕیا و فێركرن دكر.هنارتنا هەر دوازدە شاگردان 7وی گازی كرە هەر دوازدە شاگردان و دەست پێ كر جۆت جۆتە هنارتن و دەستهەلات ل سەر گیانێن پیس دا وان.8ئەو راسپاردن كو چ تشتی بۆ رێكێ ژبلی دارەكی هەلنەگرن، نە نانی، نە چانتكی و نە پارەی د كەمەرێن خۆ دا،9لێ پێلاڤەك ل پێ وان بیت و دوو كراسان نەكەنە بەر خۆ.10هەروەسا گۆتە وان: «هەر گاڤا هوین چوونە د مالەكێ ڤە، تێدا بمینن هەتا هوین ژ وێرێ دچن.11ل هەر جهەكێ خەلكێ وی هەوە قەبیل نەكەن و گوهێ خۆ نەدەنە ئاخفتنێن هەوە، دەمێ وی جهی دهێلن، تۆزا بنێ پێیێن خۆ داقوتن، دا ل سەر وان ببیتە شاهدەیی.»12ئینا ب رێ كەفتن و گۆتنە خەلكی كو پێدڤیە ئەو ل خۆ بزڤڕن13و وان گەلەك ئەجنە دەرئێخستن و نەخۆش زەیت كرن[b]  و ساخ كرن.سەربڕینا یوحەننایێ تافیركەر 14هێرودێسێ پاشا گوهـ ل نوچەیێن عیسای بوو، چنكو ناڤێ وی بەڵاڤ ببوو. هندەك مرۆڤان دگۆت: «یوحەننایێ تافیركەر ژ ناڤ مریان یێ رابووی، ژ بەر هندێ ئەو حنێر ل سەر دەستێ وی چێدبن.»15لێ هندەكێن دی دگۆت: «ئەڤە ئلیاسە.» هەروەسا هندەكان دگۆت: «ئەڤە پێغەمبەرەكە وەكو پێغەمبەرێن بەرێ.»16دەمێ هێرودێسی گوهـ لێ بووی گۆت: «ئەڤە یوحەننایە ئەوێ من سەرێ وی دایە بڕین، ژ ناڤ مریان یێ رابووی!»17هێرودێسی یوحەننا گرتبوو و د ناڤ زیندانێ دا گرێ دابوو، ژ بەر هیرودیایێ ئەوا وی مارە كری، ئەو ژی هەڤژینا فیلیپۆسێ برایێ وی بوو.18ژ بەر كو یوحەننای دگۆتە وی: «نە یا رەوایە تۆ ژنبرا خۆ مارە بكەی.»19ئەڤجا كەربێن هیرودیایێ ژ یوحەننای ڤەدبوون و دڤیا بكوژیت، لێ نەدشیا،20چنكو هێرودێس ژ یوحەننای دترسیا و دزانی كو ئەو زەڵامەكێ راستدار و پیرۆزە، ژ بەر هندێ دپاراست. دەمێ وی گوهداریا یوحەننای دكر، تەنگاڤ دبوو، لێ ل گەل هندێ ب دلخۆشی دبهیست.21پاشی بۆ هیرودیایێ دەرفەت چێبوو دەمێ هێرودێسی ب هەلكەفتا ژدایكبوونا خۆ شیڤەكا بەركەفتی بۆ ماقویلێن خۆ و فەرماندە و ناڤدارێن دەڤەرا جەلیلێ چێكری.22دەمێ كچا هیرودیایێ ب ژۆر كەفتی و سەما كری، هێرودێس و مێڤانێن وی پێ دلخۆش بوون. ئینا پاشای گۆتە كچكێ: «تە چ دڤێت ژ من بخوازە، ئەز دێ دەمە تە.»23سویند ژی بۆ وێ خوار و گۆت: «تۆ چ بخوازی ئەز دێ دەمە تە، ئەگەر نیڤا پاشایەتیا من ژی بیت.»24ئینا كچك دەركەفت و پرسیار ژ دایكا خۆ كر: «ئەز چ بخوازم؟» بەرسڤا وێ دا: «سەرێ یوحەننایێ تافیركەر!»25د گاڤێ دا ب لەز ب ژۆر كەفت و داخواز ژ پاشای كر و گۆت: «من دڤێت تۆ ڤێ گاڤێ سەرێ یوحەننایێ تافیركەر ل سەر سێنیەكێ بدەیە من!»26پاشا گەلەك خەمگین بوو، لێ ژ بەر وان سویندێن وی خوارین و ژ بەر مێڤانان، وی نەدڤیا داخوازا وێ ڤەگەڕینیت.27ئێكسەر پاشای سەربڕەك هنارت و فەرمان دایێ، كو سەرێ یوحەننای بینیت. سەربڕ چوو و سەرێ وی د زیندانێ دا بڕی28و سەرێ وی ل سەر سێنیەكێ ئینا و دا كچكێ، كچكێ ژی دا دایكا خۆ.29دەمێ دەنگوباس گەهشتینە شاگردێن یوحەننای، هاتن و تەرمێ وی بر و دانا د گۆڕەكی دا.عیسا خوارنێ ددەتە پێنج هزاران 30هنارتی ڤەگەڕیانە نك عیسای و هەمی كریار و فێركرنێن وان كرین گۆتنێ.31گەلەك خەلك دهاتن و دچوون، لەوما وان چ دەرفەت نەبوو كو خوارنا خۆ بخۆن، ئینا عیسای گۆتە وان: «هوین ب تنێ وەرنە جهەكێ ڤاڵا و پیچەكێ بێهنا خۆ ڤەدەن.»32ئەو ب تنێ ب بەلەمێ بۆ جهەكێ ڤەدەر چوون.33لێ خەلكی دیتن یێن دچن و گەلەك ژ وان ئەو نیاسین، ئەڤجا ژ هەمی باژێڕان ب پێیان غار دان و بەری وان گەهشتنە وێرێ و لێ كۆم بوون.34دەمێ عیسا ژ بەلەمێ هاتیە خوارێ، كۆمەكا مەزن یا مرۆڤان دیت، دلێ وی ب وان سۆت، چنكو ئەو وەكو پەزێ بێ شڤان بوون. ئینا ئەو فێری گەلەك تشتان كرن.35دەمەكێ درێژ ژ رۆژێ بوری، شاگردێن وی هاتنە نك وی و گۆتێ: «ئەڤە جهەكێ ڤەدەرە و هندە دێ رۆژ ئاڤا بیت،36ئەڤجا بێژە خەلكی داكو بچنە مال و گوندێن دەوروبەران و بۆ خۆ تشتەكی بكڕن و بخۆن.»37لێ عیسای بەرسڤا وان دا: «هوین تشتەكی بدەنێ دا بخۆن.» ئەوان گۆتێ: «ئەرێ تە دڤێت ئەم بچین و ب بهایێ دوو سەد دیناران[c]  بۆ وان نانی بكڕین و بدەینێ دا بخۆن؟»38لێ عیسای گۆتە وان: «هەوە چەند نان هەنە؟ هەڕن سەحكەنێ.» دەمێ وان زانی چەندێ هەی، گۆتە وی: «پێنج نان و دوو ماسی.»39ئینا فەرمان دا وان، دا بێژنە خەلكی كو كۆم كۆم ل سەر گیایێ كەسك رویننە خوارێ.40ئینا سەد سەد و پێنجی پێنجی روینشتن.41پاشی عیسای هەر پێنج نان و هەردوو ماسی وەرگرتن، بەرێ خۆ دا ئەسمانی و سوپاسیا خودێ كر و نان كەر كر و داڤ شاگردێن خۆ، داكو بدەنە خەلكی و هەردوو ماسی ژی ل سەر هەمیان لێكڤە كرن.42هەمیان خوار و تێر بوون،43پاشی دوازدە سەڵكێن تژی پرتێن نانی و ماسیان راكرن.44ژمارەیا ئەوێن ژ وی نانی خواری پێنج هزار زەڵام بوون.عیسا ل سەر ئاڤێ بڕێڤە دچیت 45هەر د وێ گاڤێ دا عیسای فەرمان ل شاگردێن خۆ كر كو ل بەلەمێ سیار بن و بەری وی بچنە بێت‌سایدا ل لایێ دی یێ دەریاكێ، هەتا ئەو جەماوەری ڤەدڕەڤینیت.46پشتی خاترخواستنێ، چوو چیای دا نڤێژێ بكەت.47دەمێ بوویە شەڤ بەلەم ل نیڤا دەریاكێ بوو و عیسا ب تنێ ل سەر هشكاتیێ بوو.48عیسای دیت شاگردێن وی گەلەك ب هاژوتنێ دوەستیێن، چنكو بەرێ بای دژی وان بوو. بەری ئەلندێ عیسا ب پێیان ل سەر ئاڤا دەریاكێ چوو نك وان و ڤیا ژ وان دەرباز ببیت.49دەمێ وان دیتی ئەو یێ ل سەر ئاڤێ بڕێڤە دچیت، هزر كرن رەشەیەكە، ئینا كرنە هەوار،50چنكو هەمیان ئەو دیت و ترسیان. لێ د گاڤێ دا ل گەل وان ئاخفت و گۆت: «پشتڕاست بن! ئەزم، نەترسن!»51ل گەل وان ل بەلەمێ سیار بوو و با راوەستیا، ئەڤجا گەلەك گوهشین و حێبەتی بوون،52چنكو ئەو د حنێرا نانی نە گەهشتبوون، ژ بەر كو د مەژی هشك بوون.عیسا گەلەك نەساخان ساخ دكەت 53دەمێ ئەو دەربازی لایێ دی یێ دەریاكێ بووین، ل دەڤەرا جەنیسارتێ پەیا بوون و بەلەم گرێ دا.54دەمێ ژ بەلەمێ هاتینە خوار، خەلكی ئێكسەر عیسا نیاسی.55ئەڤجا رابوون و ب لەز ل وان دەوروبەران گەڕیان و نەساخ ل سەر نڤینان هەلگرتن و دئینانە هەر جهەكێ گوهـ لێ ببا كو یێ ل وێرێ.56هەر چ گوند یان باژێڕ و دەڤەرا چووبایێ، دا نەساخان داننە گۆڕەپانان و هیڤی ژێ دكرن كو ب تنێ دەستێ خۆ بكەنە ریشالۆكەكا[d]  كراسێ وی و هەمیێن دەستێ خۆ گەهاندیێ ساخ دبوون.
a.  6‏:2 q حنێر: ب عەرەبی ‹معجزة›. 
b.  6‏:13 ل فەرهەنگۆكێ بنێڕە زەیتكرن*.
c.  6‏:37 ئێك دینار ل وی دەمی كرێیا پالەیەكی بوو كو بۆ ماوێ ئێك رۆژ كار كربیت.
d.  6‏:56 q ریشالۆك: ل فەرهەنگۆكێ بنێڕە.

مزگینیا مەرقۆسی   به‌شێ 5مزگینیا مەرقۆسی   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 7فەرمانێن خودێ د سەر تیتالێن مرۆڤان رانە 1فەریسی و هندەك مامۆستایێن دەستووری ژ ئورشەلیمێ هاتبوون و ل نك وی كۆم بوون.2وان دیت كو هندەك شاگردێن وی یێ خوارنێ ب دەستێن هەڕمی، ئانكو نەشویشتی، دخۆن.3(فەریسی و جوهی هەمی ب تیتالێن باب و كالان ڤە د گرێداینە، هەتا ب شێوازێ دروست دەستێن خۆ نەشوون، ناخۆن.4ئەگەر ژ بازاڕی زڤڕیبان ژی خوارن نەدخوار هەتا دەستێن خۆ نەشویشتبان. گەلەك تشتێن دی ژی ژێ وەرگرتبوون دا ب جهـ بینن، وەكو شویشتنا پەرداغ، دوولك، ئامانێن سفری و نڤینان.)5فەریسی و مامۆستایێن دەستووری پرسیار ژێ كرن: «بۆچی شاگردێن تە ل دویڤ تیتالێن باب و كالان ناچن، لێ ب دەستێن هەڕمی خوارنێ دخۆن؟»6بەرسڤا وان دا: «ئیشایا یێ راست بوو دەمێ پەیاما خودێ دەربارەی هەوە دووڕویان راگەهاندی، هەروەكو هاتیە نڤیسین:‹ئەڤ مللەتە ب دەڤی رێزێ ل من دگریت،7ئەو ژ قەستا من دپەرێسن،چنكو ئەو راسپاردەیێن مرۆڤان، هەروەكو فەرمانێن من بن، نیشا خەلكی ددەن.›[a] 8هەوە فەرمانا خودێ هێلا و هوین پێگیریێ ب تیتالێن مرۆڤان دكەن.»9پاشی گۆتە وان: «هوین چەند د شارەزانە، كو فەرمانا خودێ بدەنە رەخەكی داكو تیتالێن خۆ بپارێزن!10مووسای یا گۆتی: ‹رێزێ ل دایك و بابێن خۆ بگرە›[b]  و ‹هەر كەسێ ئاخفتنێن كرێت بێژیتە دایكا خۆ یان بابێ خۆ، دڤێت بهێتە كوشتن.›[c] 11لێ هوین دبێژن: ئەگەر ئێك بێژیتە دایكا خۆ یان بابێ خۆ: ئەو مفایێ هەوە ژ من ددیت، ئەز دێ وی كەمە ‹قوربان[d] ›، (ئانكو پێشكێشی بۆ خودێ،)12ئێدی هوین ناهێلن ئەو چ تشتی بۆ بابێ خۆ یان دایكا خۆ بكەت.13هوین هۆسا ب ڤان تیتالێن خۆ یێن بۆ نفشێن نوی دهێلن، پەیڤا خودێ ژ كار دئێخن. گەلەك تشتێن دی ژی وەكو ڤێ هوین دكەن.»چیە مرۆڤی دهەڕمینیت؟ 14دیسان گازی خەلكی كر و گۆتێ: «هوین هەمی گوهێ خۆ بدەنە من و تێبگەهن:15تشتەك نینە ژ دەرڤە بهێتە د لەشێ مرۆڤی دا و مرۆڤی بهەڕمینیت، لێ ئەو تشتێن ژ مرۆڤی دەردكەڤن، مرۆڤی دهەڕمینن.16ئەوێ گوهـ بۆ بهیستنێ هەبن، بلا ببهیسیت!»17دەمێ ژ نك جەماوەری چووی و ڤەگەڕیایە مال، شاگردان دەربارەی وێ نموونەیێ پرسیار ژێ كر.18ئینا گۆتە وان: «ئەرێ هوین ژی تێنەگەهشتینە؟ ما هوین نزانن هەر چ تشتێ ژ دەرڤە دهێتە د ناڤ مرۆڤی دا، نەشێت مرۆڤی بهەڕمینیت؟19چنكو ناچیتە د دلێ وی دا، لێ دچیتە د زكی دا، پاشی دەردكەڤیتە ژ دەرڤە.» ب ڤێ ئاخفتنێ هەمی خوارن پاقژ هێلان.20ئینا گۆت: «ئەو تشتێ ژ مرۆڤی دەردكەڤیت، ئەوە مرۆڤی دهەڕمینیت،21چنكو ژ ناڤ دا، ژ دلێ مرۆڤان هزرێن خراب دەردكەڤن: بێنامویسی، دزی، كوشتن،22دەهمەنپیسی، زكڕەشی، خرابی، خاپاندن، بێدەلنگی، چاڤپێنەڕابوون، بوهتان[e] ، دفنبلندی و بێمێشكی.23ئەڤ تشتێن خراب هەمی ژ ناڤ مرۆڤی دزێن و مرۆڤی دهەڕمینن.»باوەریا ژنكەكا نەجوهی 24پاشی عیسای ئەو دەڤەر هێلا و چوو دەوروبەرێن سور. چوو مالەكێ و ئەوی دڤیا كەس پێ نەزانیت، د سەر هندێ را ئەو نەدشیا ڤەشارتی بمینیت.25لێ ژنكەكێ های ژێ هەبوو، كچا وێ گیانەكێ پیس تێدا بوو، ئینا ئێكسەر هات و خۆ هاڤێتە بەر پێیێن وی.26ئەو ژنك یونانی بوو و خەلكا فینیقیا سوریێ بوو. هیڤی ژێ كر كو ئەجنەی ژ كچا وێ دەربئێخیت.27لێ ئەوی گۆتە وێ: «بهێلە زاڕۆك ل پێشیێ تێر بن، چنكو نە دروستە نانێ زاڕۆكان ببەن و بهاڤێژنە بەر كویچكان.»28بەرسڤا وی دا و گۆت: «دروستە خودان، لێ كویچكێن ل بن مێزێ ژ بەرمایكێن زاڕۆكان دخۆن!»29ئینا گۆتە وێ: «ژ بەر ڤێ پەیڤێ هەڕە، ئەجنە ژ كچا تە دەركەفت.»30دەمێ ژنك ڤەگەڕیایە مالا خۆ، دیت كو كچا وێ یا ل سەر تەختی درێژ كریە و ئەجنە یێ ژێ دەركەفتی.ساخكرنا ئێكێ كەڕ و لال 31پاشی عیسای دەوروبەرێن سور هێلان، د رێكا سایدا را بوری و د ناڤ توخیبێن دەڤەرا دێكاپۆلیس[f]  را دەرباز بوو و هاتە دەریاكا جەلیل.32وان ئێكێ كەڕ و لال ئینا نك وی و هیڤی ژێ كرن كو دەستێ خۆ بدانیتە سەر،33ئینا ئەو ب تنێ برە وێڤەی كۆمبوویان و تبلێن خۆ كرنە د گوهێن زەڵامی را، پاشی تف كر و دەست كرە ئەزمانێ وی،34بەرێ خۆ دا ئەسمانی، بێهنا خۆ هەلكێشا و گۆتە وی: «ئەففاتا!» ئانكو: «ڤەببە.»35د وی دەمی دا گوهـ و گرێیا ئەزمانێ وی ڤەبوون و راست ئاخفت.36عیسای ئەو راسپاردن كو نەبێژنە كەسێ، لێ چەند وی پتر ئەو دراسپاردن، ئەوان پتر رویدان رادگەهاند.37خەلك گەلەك گوهشین و دگۆتن: «ئەوی هەمی كریار ب باشی كرینە! ئەو وە دكەت كو یێن كەڕ ببهیسن و یێن لال بئاخڤن.»
a.  7‏:7 ئیشایا 29‏:13
b.  7‏:10 دەركەفتن 20‏:12؛ گۆتارا مووسای 5‏:16
c.  7‏:10 دەركەفتن 21‏:17؛ پەرستن و پیرۆزی 20‏:9
d.  7‏:11 q قوربان: پەیڤەكا عیبرانیە و رامانا وێ ب كوردی ‹پێشكێشی›یە.
e.  7‏:22 q بوهتان: تاوانباركرنا بێ بنیات
f.  7‏:31 q دێكاپۆلیس: ئانكو دەهـ باژێڕ. ل فەرهەنگۆكێ بنێڕە. 

مزگینیا مەرقۆسی   به‌شێ 6مزگینیا مەرقۆسی   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 8تێركرنا چوار هزار كەسان 1د وان رۆژان دا، دیسان گەلەك خەلك كۆم بوون و چ خوارن ل گەل وان نەبوو بخۆن. ئینا عیسای گازی كرە شاگردێن خۆ و گۆتە وان:2«دلێ من یێ ب ڤی جەماوەری ڤە، چنكو ئەڤە سێ رۆژە ئەو ل گەل من و وان چ نینە بخۆن.3ئەگەر ئەز وان برسی بهنێرمە مالێن وان، دێ ب رێكێ ڤە كەڤن و هندەك ژ وان یێ ژ دویر هاتین.»4ئینا شاگردێن وی گۆتێ: «ژ كیڤە مرۆڤ دشێت ل ڤی چۆلی ڤان ژ نانی تێر بكەت؟»5ئینا پرسیار ژ وان كر: «هەوە چەند نان هەنە؟» وان گۆت: «حەفت.»6ئینا عیسای فەرمان ل جەماوەری كر كو ل سەر ئەردی رویننە خوار. پاشی هەر حەفت نان هەلگرتن و سوپاسیا خودێ كر و كەر كرن و دانە شاگردێن خۆ، دا ئەو ل بەر جەماوەری بدانن. وان ژی ل بەر وان دانا.7هەروەسا هندەك ماسیێن بچویك ل گەل وان بوون، ئینا عیسای ژ بەر وان ژی سوپاسیا خودێ كر و فەرمان ب بەڵاڤكرنا وان ژی دا.8ئەوان خوار و تێر بوون، پاشی پرتێن بەرمایكان راكرن، كو حەفت سەڤیك بوون.9ئەوێن ل وێرێ نێزیكی چوار هزار كەسان بوون. پشتی ئەو ڤەڕەڤاندین،10د گاڤێ دا ل گەل شاگردێن خۆ ل بەلەمێ سیار بوو و چوو دەوروبەرێن دەلمانوتە.فەریسی نیشانەكێ دخوازن 11فەریسی دەركەفتن و ل گەل وی دەست ب گەنگەشەیێ كر و نیشانەك ژ ئەسمانی[a]  ژێ خواست، داكو وی پێ تاقی بكەن.12ئینا ئاخینكەك ژ نیڤا دلێ خۆ راهێلا و گۆت: «بۆچی ئەڤ نفشە نیشانەكێ دخوازیت؟ راستیێ دبێژمە هەوە: چ نیشان بۆ ڤی نفشی ناهێنە دان.»13پاشی ئەو هێلان و جارەكا دی ل بەلەمێ سیار بوو، بۆ لێڤا دی یا دەریاكێ چوو.هەڤیرترشێ فەریسیان و هەڤیرترشێ هێرودێسی 14شاگردان ژ بیر كربوو كو نانی ل گەل خۆ ببەن، ژ ئێك نانی پێڤەتر د بەلەمێ دا ل گەل وان نەبوو.15عیسای شیرەت ل وان كر و گۆت: «ئاگەهدار بن، ژ هەڤیرترشێ فەریسیان و هەڤیرترشێ هێرودێسی هشیار بن.»16ئینا ئەوان د ناڤبەرا خۆ دا دانوستاندن كر و گۆتن: «نان د گەل مە دا نینە، لەوما یێ ڤێ دبێژیت.»17ئینا عیسای زانی و گۆتە وان: «هوین بۆچی د ناڤبەرا خۆ دا دبێژن كو نان ل گەل هەوە نینە؟ ما هێشتا هەوە نەزانیە و هوین تێنەگەهشتینە؟ ئەرێ ما تا ڤێ گاڤێ ژی هوین د مەژی هشكن؟18ما هەوە چاڤ هەنە و هوین نابینن؟ هەوە گوهـ هەنە و هوین نابهیسن؟[b]  ما ناهێتە بیرا هەوە،19دەمێ من پێنج نان بۆ پێنج هزاران كەر كرین، هەوە چەند سەڵكێن تژی ژ بەرمایكان راكرن؟» وان بەرسڤا وی دا: «دوازدە.»20هەروەسا وی گۆت: «و دەمێ من حەفت نان بۆ چوار هزاران كەر كرین، هەوە چەند سەڤیكێن تژی ژ بەرمایكان هەلگرتن؟» وان بەرسڤ دا: «حەفت.»21ئینا گۆتە وان: «ما هێشتا هوین تێنەگەهشتینە؟»ساخكرنا كۆرەیەكی ل بێت‌سایدا 22ئەو گەهشتنە بێت‌سایدا و هندەكان كۆرەیەك ئینانە نك و هیڤی ژێ كرن كو ئەو دەستێ خۆ بكەتێ.23ئینا ئەوی دەستێ كۆرەی گرت و برە ژ دەرڤەی گوندی، ل وێرێ تف كرە چاڤێن وی و دەستێن خۆ دانانە سەر وی و پرسیار ژێ كر: «تۆ تشتەكی دبینی؟»24ئەوی ژی بەرێ خۆ دا دۆرێن خۆ و گۆت: «ئەز مرۆڤان دبینم، دێ بێژی دارن بڕێڤە دچن.»25عیسای دیسان دەستێن خۆ دانانە سەر چاڤێن وی. ئینا یێ كۆرە بەرێ خۆ دا دەوروبەرێن خۆ و بیناهی ڤەگەڕیا چاڤێن وی و هەمی تشت ب زەڵالی دیتن.26پاشی ئەو هنارتە مالا وی و گۆتێ: «نەچە د ناڤ گوندی دا.»پەترۆس دانپێدانێ دكەت كا عیسا كیە 27پاشی عیسا و شاگردێن خۆ چوونە گوندێن قەیسەریا فیلیپۆسی و د رێكێ دا پرسیارا شاگردێن خۆ كر: «خەلك دبێژن ئەز كیمە؟»28ئینا بەرسڤا وی دان: «هندەك دبێژن تۆ یوحەننایێ تافیركەری و هندەك دبێژن تۆ ئلیاسی و هندەك دبێژن تۆ ئێك ژ پێغەمبەرانی.»29ئینا پرسیارا وان كر: «و هوین چ دبێژن، ئەز كیمە؟» پەترۆسی بەرسڤا وی دا و گۆت: «تۆ مەسیحی[c] .»30ئینا فەرمان ل وان كر كو بەحسێ وی بۆ كەسێ نەكەن.عیسا بەحسێ مرن و رابوونا خۆ دكەت 31عیسای دەست ب فێركرنا وان كر، كو دڤێت كوڕێ مرۆڤ گەلەك ئازارێ بكێشیت و ژ لایێ ریهسپی و سەرۆكێن كاهنان و مامۆستایێن دەستووری ڤە بهێتە رەتكرن و بهێتە كوشتن و پشتی سێ رۆژان راببیتەڤە.32وی ئاخفتنا خۆ ب ئاشكرایی گۆت، ئینا پەترۆسی ئەو ڤەدەر كر و پاشڤە بر.33لێ عیسا زڤڕی و بەرێ خۆ دا شاگردێن خۆ و ل پەترۆسی حەیتاند و گۆت: «ژ بەر چاڤێن من هەڕە هەی ئبلیس! چنكو هزرێن تە نە ل سەر تشتێن خودێنە، لێ ل سەر تشتێن مرۆڤانە.»34پاشی گازی جەماوەری و شاگردێن خۆ كر و گۆتێ: «ئەگەر ئێكی بڤێت ل دویڤ من بهێت، بلا خۆ ماندەل بكەت[d]  و خاچا خۆ هەلگریت و ب دویڤ من بكەڤیت.35ژ بەر كو ئەوێ بڤێت ژیانا خۆ قورتال بكەت، دێ وێ ژ دەست دەت، لێ ئەوێ ژیانا خۆ ژ پێخەمەتی من و مزگینیێ ژ دەست بدەت، دێ وێ قورتال كەت.36ئەڤجا دێ چ مفایێ مرۆڤی بیت، ئەگەر هەمی جیهان ب دەست خۆ ڤە ئینا، لێ ژیانا خۆ ژ دەست دا؟37مرۆڤ دشێت ب پێش ژیانا خۆ ڤە چ بدەت؟38چنكو هەر كەسێ ل بەر چاڤێن ڤی نفشێ دەهمەنپیس[e]  و گونەهكار شەرم بكەت دانپێدانێ ب من و پەیڤێن من بكەت، كوڕێ مرۆڤ ژی، دەمێ ب مەزناهیا بابێ خۆ ڤە ل گەل فریشتەیێن پیرۆز دهێت، دێ شەرم كەت دانپێدانێ ب وی بكەت.»
a.  8‏:11 q ژ ئەسمانی: ئانكو ژ خودێ
b.  8‏:18 یەرمیا 5‏:21؛ حزقیێل 12‏:2
c.  8‏:29 ل فەرهەنگۆكێ بنێڕە مەسیح*.
d.  8‏:34 ئانكو: بلا دەست ژ حەز و خۆشیێن خۆ یێن ڤێ جیهانێ بەردەت.
e.  8‏:38 q دەهمەنپیس: هێمایە بۆ كەسێن نە وەفادار ل گەل خودێ. 

مزگینیا مەرقۆسی   به‌شێ 7مزگینیا مەرقۆسی   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 91گۆتە وان: «ب راستی دبێژمە هەوە: هندەك ژ ئەوێن ل ڤێرێ راوەستیاین، تاكو نەبینن پاشایەتیا خودێ ب هێز یا هاتی، تام ناكەنە مرنێ.»مەزناهیا عیسای بۆ شاگردان دیار دبیت 2پشتی شەش رۆژان، عیسای پەترۆس، یەعقوب و یوحەننا ل گەل خۆ برن و سەرئێخستنە چیایەكێ بلند، ل وێرێ ئەو ب تنێ بوون. دیمەنێ وی ل بەر چاڤێن وان هاتە گوهۆڕین3و جلكێن وی سپی بوون و تەیسین، كو چ كەس ل سەر ئەردی نەشێن وەسا سپی بكەن.4بۆ وان ئلیاس و مووسا دیار بوون كو یێ ل گەل عیسای دئاخڤن.5پەترۆسی گۆتە عیسای: «مامۆستا، باش بوو ئەم ل ڤێرێ! ئەڤجا دا ئەم سێ كەپران چێكەین، ئێك بۆ تە، ئێك بۆ مووسای و ئێك بۆ ئلیاسی.»6پەترۆسی نەدزانی كا چ دبێژیت، چنكو هەر سێ شاگرد د بەهتی بوون.7پاشی عەورەك هات و سیبەر ل وان كر، دەنگەك ژ عەوری هات: «ئەڤەیە كوڕێ من یێ خۆشتڤی، گوهێ خۆ بدەنێ!»8ژ نشكەكێ ڤە ل دۆر خۆ زڤڕین و ژبلی عیسای كەس ل گەل خۆ نەدیت.9دەمێ ئەو ژ چیای دهاتنە خوارێ، عیسای فەرمان ل وان كر كو ئەو تشتێ وان دیتی نەبێژنە كەسێ، تاكو كوڕێ مرۆڤ ژ ناڤ مریان رانەبیت.10وان پەیڤ د دلێ خۆ دا ژ بەر كر و پرسیار ژ ئێكودوو كر: «رابوون ژ ناڤ مریان چیە؟»11و پرسیار ژێ كر: «بۆچی مامۆستایێن دەستووری دبێژن پێدڤیە ل بەراهیێ ئلیاس بهێت؟»[a] 12وی بەرسڤا وان دا: «راستە، ئلیاس دێ ل بەراهیێ هێت و هەمی تشتان رێك ئێخیتەڤە. پا چەوا دەربارەی كوڕێ مرۆڤ هاتیە نڤیسین كو ئەو دێ گەلەك ئازارێ كێشیت و هێتە كرێت كرن؟13لێ ئەز دبێژمە هەوە: ئلیاس یێ هاتی و وان چ تشتێ ڤیای ل گەل كر، كا چەوا دەربارەی وی هاتیە نڤیسین.»عیسا زاڕۆكەكی ژ گیانێ پیس ساخ دكەت 14دەمێ ڤەگەڕیاینە نك شاگردێن دی، دیت گەلەك یێ ل دۆران خڕڤەبووین و هندەك مامۆستایێن دەستووری گەنگەشە ل گەل دكر.15چەوا خڕڤەبوویان ئەو دیت، گوهشین و كرنە غار و سڵاڤ لێ كر.16عیسای پرسیار ژ وان كر: «هوین گەنگەشەیێ دەربارەی چ ل گەل دكەن؟»17ئینا ئێك ژ خڕڤەبوویان بەرسڤا وی دا: «مامۆستا، من كوڕێ خۆ یێ ئینایە نك تە، گیانەكێ پیس یێ تێدا وی لال دكەت،18ل هەر جهێ وی بهنگێڤیت تەپ دهێتێ و كەف ب سەر دەڤی دكەڤیت و ددانێن خۆ دقرچینیت و رەق دبیت. من داخواز ژ شاگردێن تە كر كو وی ژێ دەربئێخن، لێ نەشیان.»19ئینا بەرسڤا وان دا و گۆت: «هەی نفشێ بێباوەر، تا كەنگی دێ د ناڤ هەوە دا مینم؟ تا كەنگی دێ بێهنا خۆ ل هەوە فرەهـ كەم؟ وی بیننە نك من.»20ئینانە نك. دەمێ ئەو دیتی، ئێكسەر گیانێ پیس زاڕۆك ڤەهەژاند و كەفتە ئەردی و خۆ گەڤزاند و كەف ب سەر دەڤی كەفت.21عیسای پرسیار ژ بابێ كوڕكی كر: «ئەڤە ژ كەنگی وەرە هۆ لێ دهێتە هە؟» گۆت: «ژ بچویكاتی وەرە.22گەلەك جاران گیانێ پیس ئەو دهاڤێتە د ناڤ ئاگری یان ئاڤێ دا، داكو بكوژیت. ئەگەر تۆ دشێی تشتەكی بكەی، دلۆڤانیێ ب مە ببە و هاریكاریا مە بكە.»23عیسای گۆتێ: «تە گۆت: ‹ئەگەر تۆ بشێی؟› هەمی تشت بۆ خودان باوەری یێ بەردەستە.»24د جهـ دا بابێ كوڕكی گازی كر: «من باوەریا هەی، هاریكاریا بێباوەریا من بكە!»25دەمێ عیسای دیتی خەلك یێ دبەزنە نك و ل وێرێ خڕڤە دبن، ل گیانێ پیس حەیتاند و گۆتێ: «هەی گیانێ كەڕ و لال، ئەز فەرمانێ ل تە دكەم ژ كوڕكی دەركەڤە و ئێدی لێ نەزڤڕەڤە!»26گیانێ پیس كرە هەوار و زاڕۆك ب هێز ڤەهەژاند، پاشی دەركەفت و زاڕۆك وەكو مریان لێ هات، تاكو بەهرا پتر ژ خڕڤەبوویان گۆتی: «مر.»27لێ دەمێ عیسای دەستێ وی گرتی و راكریەڤە، ئەو رابووڤە.28دەمێ چوویە مال، شاگردێن وی ب تنێ پرسیار ژێ كر: «بۆچی ئەم نەشیاین گیانێ پیس دەربئێخین؟»29بەرسڤا وان دا: «ئەڤ توخمە ب چ تشتان دەرناكەڤن، ب تنێ ب نڤێژان نەبیت.»عیسا جارەكا دی بەحسێ مرن و رابوونا خۆ دكەت 30ژ وێرێ چوون و ژ دەڤەرا جەلیل دەرباز بوون و عیسای نەدڤیا كەس پێ بزانیت،31چنكو وی شاگردێن خۆ فێر دكرن و دگۆتێ: «دێ كوڕێ مرۆڤ رادەستی مرۆڤان هێتە كرن و دێ وی كوژن و پشتی كوشتنا وی ل رۆژا سێیێ دێ رابیتەڤە.»32لێ ئەو د ڤێ ئاخفتنێ نەگەهشتن و ترسیان پرسیارێ ژێ بكەن.كیە یێ هەری مەزن؟ 33گەهشتنە كەفەرناحوم و دەمێ ب ژۆر كەفتین، پرسیار ژ وان كر: «هەوە ب رێكێ ڤە گەنگەشە ل سەر چ دكر؟»34لێ ئەو بێدەنگ بوون، چنكو د رێكێ دا وان گەنگەشەیا هندێ دكر كا یێ هەری مەزن ژ وان كیە.35روینشت و گازی هەر دوازدە شاگردێن خۆ كر و گۆتێ: «ئەگەر ئێكی ڤیا خۆ بكەتە یێ پێشیێ، بلا ل دویماهیا هەمیان بیت و خزمەتكارێ هەمیان بیت.»36ئەوی زاڕۆكەك ئینا و د ناڤبەرا وان دا راوەستاند و هەمبێز كر و گۆتە وان:37هەر كەسێ زاڕۆكەكێ وەكو ڤی ب ناڤێ من قەبیل بكەت، ئەوی ئەز قەبیل كرم و یێ من قەبیل بكەت، ئەوی نە ب تنێ ئەز قەبیل كرم، لێ ئەو ژی قەبیل كر یێ ئەز هنارتیم.ئەوێ دژی مە نەبیت د گەل مە دایە 38ئینا یوحەننای گۆتە وی: «مامۆستا، مە كەسەك دیت ب ناڤێ تە ئەجنە دەردئێخستن، لێ مە نەهێلا وی كاری بكەت، چنكو ئەو نە ژ مە بوو.»39عیسای گۆت: «رێكێ لێ نەگرن، چنكو كەس نەشێت حنێران ب ناڤێ من بكەت و بشێت زوی ب زوی ب خرابی بەحسێ من بكەت،40چنكو ئەوێ دژی مە نەبیت، د گەل مە دایە.41هەر كەسێ پەرداغەكا ئاڤێ ب ناڤێ من بدەتە هەوە چنكو هوین یێن مەسیحن، ئەز ب راستی دبێژمە هەوە، خەلاتێ وی چ جاران بەرزە نابیت.»هشیاركرن ژ گونەهان 42«هەر كەسێ ببیتە ئەگەرێ هەلنگفتنا ئێك ژ ڤان بچویكێن باوەری ب من هەی، بۆ وی باشترە بەرئاشەك ب ستۆیێ وی ڤە بهێتە گرێدان و بهاڤێژنە د دەریایێ دا.43ئەگەر دەستێ تە ببیتە ئەگەرێ هەلنگفتنا تە، ببڕە. باشترە تۆ دەست بڕی بچیە د ژیانێ[b]  دا، ژ كو تۆ یێ ب دوو دەستان بی و بچیە د دۆزەخێ[c]  دا، د ناڤ ئاگرەكی دا، كو نەهێتە ڤەمراندن،44ل وێرێ نە ئەو كرم دمرن یێن لەشێ وان دخۆن، نە ژی ئەو ئاگر ڤەدمریت یێ لەشێ وان دسوژیت.45ئەگەر پێیێ تە ببیتە ئەگەرێ هەلنگفتنا تە، ببڕە. باشترە تۆ لەنگ بچیە د ژیانێ دا، ژ كو تۆ یێ ب دوو پێیان بی و بۆ دۆزەخێ بهێیە هاڤێتن،46ل وێرێ نە ئەو كرم دمرن یێن لەشێ وان دخۆن، نە ژی ئەو ئاگر ڤەدمریت یێ لەشێ وان دسوژیت.47ئەگەر چاڤێ تە ببیتە ئەگەرێ هەلنگفتنا تە، بینە دەر. باشترە تۆ یێ ب چاڤەكی بی و بچیە د پاشایەتیا خودێ دا، ژ كو تۆ یێ ب دوو چاڤان بی و بۆ دۆزەخێ بهێیە هاڤێتن،48ل وێرێ نە ئەو كرم دمرن یێن لەشێ وان دخۆن، نە ژی ئەو ئاگر ڤەدمریت یێ لەشێ وان دسوژیت.[d] 49چنكو هەر كەسەك ب ئاگری دهێتە خوێ كرن.50خوێ یا باشە، لێ ئەگەر خوێ سویراتیا خۆ بەردا، دێ جارەكا دی ب چ سویر كەن؟ بلا خوێ د ناڤ هەوە دا هەبیت و ل گەل ئێكودوو د ئاشتیخواز بن[e] .»
a.  9‏:11 مەلاخی 4‏:5
b.  9‏:43 مەبەست پێ ژیانا هەروهەرە.
c.  9‏:43 q دۆزەخ: ل فەرهەنگۆكێ بنێڕە 
d.  9‏:48 ئیشایا 66‏:24
e.  9‏:50 مەتتا 5‏:13 

مزگینیا مەرقۆسی   به‌شێ 8مزگینیا مەرقۆسی   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 10ژن ئینان و ژن بەردان 1ژ وێرێ رابوو و هاتە دەڤەرا یەهودیایێ و ئەو ئەردێ ل لایێ دی یێ رویبارێ ئوردن[a] . ئینا جارەكا دی جەماوەر لێ خڕڤەبوو، وی وەكو هەر جار، دەست ب فێركرنا وان كر.2هندەك فەریسی هاتنە نك و پرسیار ژێ كرن، دا تاقی بكەن: «ئەرێ رەوایە زەڵام ژنا خۆ بەردەت؟»3بەرسڤا وان دا: «ما مووسای ب چ فەرمان ل هەوە كریە؟»4ئینا گۆتن: «مووسای دەستویری دا كو مێر بەلگەنامەیا بەردانێ بنڤیسیت و ژنا خۆ بەردەت.»[b] 5عیسای بەرسڤا وان دا: «ژ بەر سەرهشكیا هەوە مووسای ئەڤ فەرمانە بۆ هەوە نڤیسی.6لێ ژ دەستپێكا ئافراندنێ ‹خودێ مرۆڤ نێر و مێ یێن داین.›[c] 7‹ژ بەر ڤێ چەندێ زەڵام دێ دایك و بابێن خۆ هێلیت و ب ژنا خۆ ڤە نویسیێت8و دێ هەردوو بنە ئێك لەش›،[d]  هۆسا ئێدی ئەو نە دوونە، لێ ئێك لەشن.9ئەڤجا ئەوێن خودێ ئەو كرینە ئێك، بلا مرۆڤ ژێكڤە نەكەت.»10پاشی ل مال ژی شاگردێن وی دەربارەی ڤێ چەندێ پرسیار ژێ كرن.11ئینا گۆتە وان: «هەر كەسێ ژنا خۆ بەردەت و ئێكا دی بینیت، ئەو د دەرهەقا ژنا خۆ دا دەهمەنپیسیێ دكەت12و ئەگەر ژنێ زەڵامێ خۆ هێلا و شوی ب ئێكێ دی كر، ئەو دەهمەنپیسیێ دكەت!»عیسا زاڕۆكان بەرەكەتدار دكەت 13هندەكان زاڕۆك ئینانە نك دا دەستێ خۆ بدانیتە سەر وان، شاگردان ژی ل وان حەیتاند.14لێ دەمێ عیسای ئەڤ چەندە دیتی، تۆڕە بوو و گۆتە وان: «بهێلن زاڕۆك بهێنە نك من و رێ لێ نەگرن، چنكو پاشایەتیا خودێ بۆ یێن وەكو وانە.15ب راستی دبێژمە هەوە: هەر كەسێ وەكو زاڕۆكەكی پاشایەتیا خودێ قەبیل نەكەت، ئەو ناچیتە د وێ دا.»16پاشی زاڕۆك هەمبێز كرن و دەستێن خۆ دانانە سەر وان و بەرەكەتدار كرن.گەنجێ دەولەمەند 17پشتی ب رێ كەفتی، زەڵامەك ب لەز گەهشتێ و كەفتە سەر چۆكان و پرسیار ژێ كر: «مامۆستایێ چاك، ئەز چ بكەم دا ببمە میراتگرێ ژیانا هەروهەر؟»18عیسای گۆتێ: «بۆچی تۆ دبێژیە من چاك؟ كەسێ چاك نینە ژبلی ئێكی، ئەو ژی خودێیە.19تۆ فەرمانان دزانی: ‹كوشتنێ نەكە، دەهمەنپیسیێ نەكە، دزیێ نەكە و شاهدەییا ب درەو نەدە›، مافێ كەسێ نەخۆ، ‹رێزێ ل دایك و بابێن خۆ بگرە.›»[e] 20ئینا زەڵامی بەرسڤا وی دا و گۆت: «مامۆستا، من هەر ژ لاوینیا خۆ ئەڤە هەمی ب جهـ ئیناینە.»21عیسای سەحكرێ و حەز ژێ كر و گۆتێ: «تشتەك ب تنێ یێ ژ تە كێمە: هەڕە هەمی تشتێ تە هەی بفرۆشە و بدە هەژاران، دێ تە گەنجینەیەك ل ئەسمانی هەبیت. پاشی وەرە ب دویڤ من بكەڤە.»22لێ ئەو ب ڤێ گۆتنێ دلگران بوو و چوو یێ خەمبار، چنكو ئەو خودان سامانەكێ مەزن بوو.23عیسای بەرێ خۆ دا دەوروبەرێن خۆ و گۆتە شاگردێن خۆ: «چەند یا ب زەحمەتە دەولەمەند بچنە د پاشایەتیا خودێ دا!»24شاگرد ژ گۆتنا وی گوهشین، لێ عیسای جارەكا دی گۆتە وان: «لاوێن من، ب ژۆركەفتنا پاشایەتیا خودێ، چەند یا ب زەحمەتە!25چوونا حێشترێ د كونا دەرزیكێ را ب ساناهیترە ژ ب ژۆركەفتنا دەولەمەندەكی بۆ پاشایەتیا خودێ.»26هندی بێژی ئەو حێبەتی بوون و گۆتنە ئێكودوو: «ئەڤجا كی دشێت قورتال ببیت؟»27عیسای بەرێ خۆ دا وان و گۆت: «ئەڤە ل نك مرۆڤان مەحالە، لێ نە ل نك خودێ، چنكو ل نك خودێ هەمی تشت د شیان دانە.»28ئینا پەترۆسی گۆتێ: «ئەڤە مە هەمی تشت یێن هێلاین و ئەم یێ ب دویڤ تە كەفتین.»29عیسای بەرسڤ دا: «راستیێ دبێژمە هەوە: هەر كەسێ ژ پێخەمەت من و مزگینیێ خانی، یان برا، یان خویشك، یان دایك، یان باب، یان هەڤژین، یان زاڕۆك یان زەڤی هێلا بیت،30دێ سەد جاركی بەرامبەری ڤان مال، خویشك، برا، دایك، زاڕۆك و زەڤیان، ل گەل تەپەسەریان، ل ڤێ جیهانێ هەر ب دەست ڤە ئینیت و دێ د سەردەمێ داهاتی ژی دا، ژیانا هەروهەر وەرگریت.31لێ گەلەكێن پێشیێ دێ بنە یێن پاشیێ و گەلەكێن پاشیێ دێ بنە یێن پێشیێ.»عیسا بۆ جارا سێیێ بەحسێ مرن و رابوونا خۆ دكەت 32ئەو بەرەڤ ئورشەلیمێ ب سەر دكەفتن، عیسا ل پێشیا وان بوو. شاگرد د مەندەهۆش بوون و ئەوێن ب دویڤ كەفتین، د ترسیای بوون. جارەكا دی ئەو دوازدە شاگرد ڤەدەر كرن و دەربارەی ئەوا دێ ب سەرێ وی هێت ئاگەهدار كرن33و گۆت: «ئەڤە ئەم یێ بەرەڤ ئورشەلیمێ ب سەر دكەڤین، دێ كوڕێ مرۆڤ رادەستی سەرۆكێن كاهنان و مامۆستایێن دەستووری هێتە كرن و ئەو دێ حوكمێ مرنێ ل سەر دانن و دێ وی رادەستی نەجوهیان كەن.34نەجوهی ژی دێ تڕانەیان پێ كەن و تف كەنێ و قامچی دەن و كوژن. پشتی سێ رۆژان دێ رابیتەڤە.»داخوازا یەعقوبی و یوحەننای 35ل وی دەمی یەعقوب و یوحەننایێ كوڕێن زەبەدی هاتنە نك و گۆتنێ: «مامۆستا، ئەم حەز دكەین هەر تشتەكێ ژ تە بخوازین، تۆ بۆ مە بكەی.»36گۆتە وان: «هەوە چ دڤێت ئەز بۆ هەوە بكەم؟»37وان بەرسڤ دا: «دەمێ مەزناهیا تە یا ب روومەت دهێت، دەستویریێ بدە مە، ئێك ژ مە ل دەستێ راستێ یێ كورسیكا تە روینیت و یێ دی ل دەستێ چەپێ.»38عیسای گۆتە وان: «هوین نزانن كا هوین چ دخوازن. ما هوین دشێن ژ وێ پەرداغێ ڤەخۆن یا ئەز دێ ژێ ڤەخۆم، یان ب وێ تافیركرنێ بهێنە تافیركرن یا ئەز دێ پێ هێمە تافیركرن؟»39وان بەرسڤا وی دا: «ئەم دشێین.» عیسای گۆتە وان: «بەلێ، ئەو پەرداغا ئەز دێ ژێ ڤەخۆم، هوین دێ ژێ ڤەخۆن و ئەو تافیركرنا ئەز دێ پێ هێمە تافیركرن، هوین دێ پێ هێنە تافیركرن.40لێ دەستویریا روینشتنێ ل لایێ منێ راستێ یان یێ چەپێ نە د دەستێ من دایە بدەم، لێ ب تنێ بۆ وانە یێن بۆ وان هاتیە ئامادە كرن.»41دەمێ هەر دەهـ شاگردێن دی ئەڤ تشتە بهیستی، ژ یەعقوب و یوحەننای دلگران بوون.42لێ عیسای گازی وان هەمیان كر و گۆتە وان: «هوین دزانن ئەوێن ب سەرۆكێن مللەتان دهێنە نیاسین زاڵدەستیێ ل وان دكەن و مەزنێن وان ژی دەستهەلاتداریێ ل سەر دكەن،43لێ د ناڤ هەوە دا وەسا نابیت. ئەوێ حەز بكەت د ناڤ هەوە دا یێ مەزن بیت، دڤێت ببیتە خزمەتكارێ هەوە44و ئەوێ حەز بكەت د ناڤ هەوە دا یێ پێشیێ بیت، دڤێت ببیتە بەنیێ هەمیان.45چنكو خۆ كوڕێ مرۆڤ ژی نەهاتیە داكو خزمەتا وی بهێتە كرن، لێ دا ئەو خزمەتێ بكەت و خۆ ژ پێش گەلەكان ڤە گۆری بكەت.»ساخبوونا بارتیماوسێ كۆرە 46ئەو گەهشتنە ئەریحا. دەمێ ئەو ژ ئەریحا دەردكەفت ل گەل شاگردێن خۆ و جەماوەرەكێ مەزن، بارتیماوس كوڕێ تیماوسی، خوازۆكەكێ كۆرە بوو، ل رەخێ رێكێ یێ روینشتی بوو.47دەمێ گوهـ لێ بووی كو ئەو عیسایێ ناسیرەییە، كرە هەوار و گۆت: «عیسایێ كوڕێ داوودی، دلۆڤانیێ ب من ببە!»48گەلەكان ئەو پاشڤە بر دا بێدەنگ ببیت، لێ ئەوی گەلەك پتر كرە هەوار: «كوڕێ داوودی، دلۆڤانیێ ب من ببە!»49ئینا عیسا راوەستیا و گۆت: «گازی كەنێ.» گازی كرنە كۆرەی و گۆتنێ: «پشتڕاست بە و رابە! ئەوێ گازی تە دكەت.»50ئەوی ژی كراسێ خۆ هاڤێت و ب لەز رابوو و هاتە نك عیسای.51ئینا عیسای گۆتێ: «تە چ دڤێت ئەز بۆ تە بكەم؟» یێ كۆرە گۆت: «مامۆستا، بیناهیێ بكەم.»52ئینا عیسای گۆتێ: «هەڕە، باوەریا تە تۆ ساخ كری.» د جهـ دا بیناهی كر و ل دویڤ عیسای كەفتە رێكێ.
a.  10‏:1 رویبارێ ئوردن دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.
b.  10‏:4 گۆتارا مووسای 24‏:1‏-3
c.  10‏:6 دەستپێكرن 1‏:27؛ 5‏:2
d.  10‏:8 دەستپێكرن 2‏:24
e.  10‏:19 دەركەفتن 20‏:12‏-16؛ گۆتارا مووسای 5‏:16‏-20؛هەروەسا ل فەرهەنگۆكێ بنێڕە دەهـ فەرمان*.

مزگینیا مەرقۆسی   به‌شێ 9مزگینیا مەرقۆسی   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 11عیسا ب رێزگرتن ب ژۆردكەڤیتە ئورشەلیمێ 1دەمێ نێزیكی ئورشەلیمێ بووین و گەهشتینە گوندێن بێت‌فاجی و بێت‌عەنیا ل نك چیایێ زەیتوونان، دوو شاگردێن خۆ هنارتن2و گۆتە وان: «هەڕنە ڤی گوندێ بەرامبەری هەوە، دەمێ هوین دچنە ناڤ گوندی، ئێكسەر دێ جانەكەرەكێ گرێدای بینن كو هێشتا كەس لێ سیار نەبوویە. وی ڤەكەن و بینن.3ئەگەر ئێكی گۆتە هەوە: ‹بۆچی هوین هۆ دكەنە هە؟› بێژنێ: ‹خودانی پێدڤی یا پێ هەی و ئەو دێ ئێكسەر هنێریتە ڤێرێ ڤە.›»4ئینا هەردوو شاگرد چوون و جانەكەرەك دیت یێ ژ دەرڤە ل بەر دەرگەهی ل سەر رێكێ گرێدایە و هەفسارێ وی ڤەكر.5هندەكان ل وێرێ پرسیار ژێ كر: «بۆچی هوین هەفسارێ جانەكەری ڤەدكەن؟»6شاگردان بەرسڤا وان دا ب ئەوا عیسای گۆتیە وان، ئینا ئەو هێلان.7وان جانەكەر بۆ عیسای ئینا و جلكێن خۆ دانانە سەر و ئەو لێ سیار بوو.8گەلەك مرۆڤان جلكێن خۆ ل سەر رێكێ رائێخستن و هندەكێن دی ژ بیستانان چەقێن داران بڕین و رێك پێ رائێخست.9ئەوێن بەری وی دچوون و یێن ل پشت وی دهاتن دكرە گازی:«هۆساننا[a] ! ‹یێ بەرەكەتدارە ئەوێ ب ناڤێ خودانی دهێت!›[b] 10پاشایەتیا بابێ مە داوودی ئەوا دهێت یا بەرەكەتدارە،هۆساننا ل بلنداهیان!»11عیسا ب ژۆر كەفتە ئورشەلیمێ و چوو د حەوشا پەرستگەهێ دا. پشتی سەحكریە دەوروبەرێن خۆ، ل گەل هەر دوازدە شاگردێن خۆ دەركەفتە بێت‌عەنیا، چنكو دەم درەنگی بوو.عیسا نفرینان ل دارهژیرێ دكەت 12ل رۆژا د دویڤ دا، پشتی ژ بێت‌عەنیا دەركەفتین، برسی بوو.13دارهژیرەكا كەسك ژ دویر ڤە دیت و قەستا وێ كر، بەلكو هندەك هژیران پێڤە ببینیت. دەمێ گەهشتیە نك، چ پێڤە نەدیت ژبلی بەلگان، چنكو دەمێ هژیران هێشتا نەهاتبوو.14وی گۆتە دارێ: «ئێدی هەتا هەتایێ كەس ژ بەرهەمێ تە نەخۆت.» شاگردان ژی گوهـ ل ڤێ چەندێ بوو.عیسا پەرستگەهێ ژ فرۆشكاران پاقژ دكەت 15هاتنە ئورشەلیمێ، چوو د حەوشا پەرستگەهێ دا و دەست ب دەرئێخستنا وان كر یێن كڕین و فرۆتن د حەوشا پەرستگەهێ دا دكر، مێزێن پارەگوهۆڕان و تەختكێن كووترفرۆشان وەرگێڕان16و هەر كەسێ كەلوپەلەك د گەل دا با نەدهێلا د حەوشا پەرستگەهێ را دەرباز ببیت.17وی دەست ب فێركرنێ كر و گۆتە وان: «ما نەهاتیە نڤیسین: ‹مالا من ب مالا نڤێژێ بۆ هەمی مللەتان دێ هێتە نیاسین› [c] ؟ لێ هەوە یا كریە ‹كونجا رێگران›[d] !»18سەرۆكێن كاهنان و مامۆستایێن دەستووری گوهـ ل ڤێ چەندێ بوو و دەست پێ كر ل رێیەكێ گەڕیان كو وی بكوژن. ئەو ژ وی دترسیان، چنكو مللەت هەمی ب فێركرنا وی حێبەتی ببوون.19دەمێ بوویە شەڤ، عیسا و شاگردێن خۆ دەركەفتنە ژ دەرڤەی باژێڕی.سەرهاتیا دارهژیرێ 20سپێدێ زوی، دەمێ دبورین، وان دیت ئەو دارهژیر ژ رەهان یا هشك بووی.21بیرا پەترۆسی ل ئاخفتنا عیسای هات و گۆتێ: «بنێڕە، مامۆستا! ئەو دارهژیرا تە نفرین لێ كری، یا هشك بووی.»22ئینا عیسای بەرسڤا وان دا: «بلا هەوە باوەری ب خودێ هەبیت.23راستیێ دبێژمە هەوە: هەر كەسێ بێژیتە ڤی چیای: ‹رابە و خۆ بهاڤێژە د دەریایێ دا،› گۆمان د دلی دا نەبیت، لێ باوەر بكەت كو ئەو تشتێ ببێژیت دێ چێبیت، تشتێ گۆت دێ بۆ وی ب جهـ هێت.24ژ بەر هندێ ئەز دبێژمە هەوە: دەمێ نڤێژێ دكەن هەر تشتێ هوین داخواز بكەن، باوەریێ بینن هەوە یا وەرگرتی و دێ بۆ هەوە بیت.25هەر دەمێ هوین بۆ نڤێژێ رادوەستن و هەوە تشتەك ل سەر ئێكی هەبیت، لێ ببورن، داكو بابێ هەوە ژی ئەوێ ل ئەسمانان ل گونەهێن هەوە ببوریت.26لێ ئەگەر هوین لێ نەبورن، بابێ هەوە ژی ئەوێ ل ئەسمانی ل گونەهێن هەوە نابوریت.»دەستهەلاتداری بۆ عیسای هاتیە دان 27زڤڕینە ئورشەلیمێ و دەمێ د حەوشا پەرستگەهێ دا دگەڕیا، سەرۆكێن كاهنان و مامۆستایێن دەستووری و ریهسپی هاتنە نك28و گۆتنە وی: «تۆ ب چ دەستهەلات ڤان كاران دكەی؟ كێ ئەڤ دەستهەلاتە دایە تە كو تۆ ڤان كاران بكەی؟»29عیسای گۆتە وان: «ئەز ژی دێ پرسیارەكێ ژ هەوە كەم. بەرسڤا من بدەن، ئەز ژی دێ بێژمە هەوە ب چ دەستهەلات ئەز ڤان كاران دكەم.30تافیركرنا یوحەننای ژ ئەسمانی بوو یان ژ مرۆڤان؟ بەرسڤا من بدەن.»31وان د ناڤبەرا خۆ دا گۆت: «ئەگەر ئەم بێژین: ‹ژ ئەسمانی بوو،› دێ بێژیت: ‹ئەڤجا بۆچی هەوە باوەر ژێ نەكر؟›32لێ ئەگەر ئەم بێژین: ‹ژ مرۆڤان بوو›...؟» (ئەو ژ خەلكی دترسیان، چنكو ل نك هەمیان ئەو باوەری هەبوو كو یوحەننا ب راستی پێغەمبەرە.)33ئەڤجا وان بەرسڤا عیسای دا: «ئەم نزانین.» عیسای گۆتە وان: «ئەز ژی نابێژمە هەوە ب چ دەستهەلات ئەز ڤان كاران دكەم.»
a.  11‏:9 q هۆساننا: ب زمانێ عیبرانی رامانا وێ ‹مە قورتال بكە› یە، گۆتنەكە مەبەست پێ سوپاسیكرنا خودێیە.
b.  11‏:9 زەبوور 118‏:25‏-26
c.  11‏:17 ئیشایا 56‏:7
d.  11‏:17 یەرمیا 7‏:11

مزگینیا مەرقۆسی   به‌شێ 10مزگینیا مەرقۆسی   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 12نموونەیا رەزڤانێن خراب 1ئینا عیسای ب نموونەیان دەست ب ئاخفتنێ كر و گۆت: «مرۆڤەكی رەزەك دانا و پەرژان كر و ئویسلەیەك[a]  كۆلا و بورجەكا نوبەداریێ د ناڤ دا ئاڤا كر، پاشی رەز ب كرێ داڤ رەزڤانان و چوو وەڵاتەكێ دی.2ل دەمێ چنینێ، وی بەنیەك هنارتە نك رەزڤانان، داكو پشكا خۆ ژ بەرهەمێ رەزی ژ وان وەرگریت،3لێ وان بەنی گرت و قوتا و دەستڤاڵا زڤڕاند.4پاشی ئەوی بەنیەكێ دی هنارتە نك وان، لێ وان سەرێ وی شكاند و كرێت كر.5پاشی ئێكێ دی هنارت و ئەو ژی كوشت. گەلەكێن دی هنارتن، لێ وان هندەك قوتان و هندەك كوشتن.6ئەوی ئێك مابوو، ئەو ژی كوڕێ وی یێ خۆشتڤی بوو، ئینا ل دویماهیێ هنارتە نك وان. وی د دلێ خۆ دا دگۆت: ‹دێ رێزێ ل كوڕێ من گرن.›7لێ وان رەزڤانان گۆتە ئێكودوو: ‹ئەڤە میراتگرە، وەرن ئەم وی بكوژین، دێ میرات بۆ مە مینیت.›8ئینا وان ئەو گرت و كوشت و هاڤێتە ژ دەرڤەی رەزی.9ئەڤجا خودانێ رەزی دێ چ كەت؟ ئەو دێ هێت رەزڤانان كوژیت و رەزی دەتەڤ هندەكێن دی.10ئەرێ ما هەوە ئەڤ نڤیسارە نەخواندینە:‹ئەو بەرێ هۆستایان رەتكری،11ئەڤە ژ لایێ خودانی ڤە چێبوویەو ئەو ل بەر چاڤێن مە تشتەكێ حنێرە!›[b] »12ئەوان بزاڤ كر عیسای بگرن، چنكو ئەوان زانی وی ب ڤێ نموونەیێ بەحسێ وان دكر، لێ ژ خەلكی ترسیان، ئینا وان ئەو هێلا و چوون.دانا باجێ بۆ قەیسەری 13پاشی هندەك ژ فەریسیان و لایەنگرێن هێرودێسی هنارتنە نك، داكو ب ئاخفتنەكێ بئێخنە داڤان.14ئینا هاتن و گۆتنێ: «مامۆستا، ئەم دزانین تۆ یێ راستگۆی. تۆ هەمیان وەكو ئێك دبینی و تۆ بەرێ خۆ نادەیە ئاستێن مرۆڤان، لێ تۆ رێكا خودێ راست نیشا خەلكی ددەی. ئەرێ رەوایە باج بۆ قەیسەری بهێتە دان یان نە؟ ئەم بدەین یان نەدەین؟»15لێ عیسای ب دووڕویاتیا وان زانی و گۆتێ: «بۆچی هوین من تاقی دكەن؟ دینارەكێ بینن دا بەرێ خۆ بدەمێ.»16وان دینارەك ئینا، ئەڤجا وی گۆتە وان: «ئەڤ وێنە و ناڤە یێن كێنە؟» وان گۆتە وی: «یێن قەیسەرینە.»17ئەڤجا عیسای گۆتە وان: «یێ قەیسەری بدەنە قەیسەری و یێ خودێ ژی بدەنە خودێ.» ئینا ئەو ژ وی حێبەتی بوون.پرس ل دۆر رابوونا مریان 18سەدوقی، ئەوێن دبێژن رابوونا مریان نینە، هندەك ژ وان هاتنە نك وی و پرسیار ژێ كر و گۆتێ:19«مامۆستا، مووسای بۆ مە یا نڤیسی: ئەگەر برایێ ئێكی مر و هەڤژینا وی ما و چ زاڕۆك نەبوون، پێدڤیە برایێ وی هەڤژینا وی بۆ خۆ بینیت و دویندەهێ[c]  بۆ ناڤێ برایێ خۆ پەیدا بكەت.20ئەڤجا حەفت برا هەبوون، یێ ئێكێ ژن ئینا و مر و چ دویندەهـ ل دویڤ خۆ نەهێلا.21ئینا یێ دوویێ ئەو بۆ خۆ ئینا و ئەو ژی بێ زاڕۆك مر، هەروەسا یێ سێیێ ژی22و هەتا یێ حەفتێ مر و چ دویندەهـ ل دویڤ خۆ نەهێلان. ل دویماهیا هەمیان ژن ژی مر.23ل رۆژا رابوونێ، دەمێ رادبنەڤە، ئەو ژن دێ هەڤژینا كێ بیت؟ چنكو هەڤژینا هەر حەفتان بوو.»24ئینا عیسای گۆتە وان: «ما نە ژ بەر هندێ هوین شاش دبن، كو هوین نە د نڤیسارێن پیرۆز و نە د هێزا خودێ دگەهن؟25دەمێ مرۆڤ ژ مرنێ رادبنەڤە، نە ژنێ دئینن و نە شوی دكەن، لێ دێ وەكو فریشتەیێن ئەسمانان بن.26دەربارەی مریان و رابوونا وان، ما هەوە سەرهاتیا تڕاشێ د پەرتووكا مووسای[d]  دا نە خواندیە، كا چەوا خودێ ل گەل وی ئاخفت و گۆتێ: ‹ئەز خودایێ ئیبراهیمی و خودایێ ئیسحاقی و خودایێ یەعقوبیمە›[e] ؟27ئەو نە خودایێ مریانە، لێ یێ زیندیانە. شاشیا هەوە گەلەك یا مەزنە.»فەرمانا هەری مەزن 28ئێك ژ مامۆستایێن دەستووری ل وێرێ بوو، گوهـ ل گەنگەشەیا وان بوو و زانی عیسای ب رەنگەكێ باش بەرسڤا سەدوقیان دابوو، ئینا خۆ نێزیك كر و پرسیار ژێ كر: «كیژ فەرمان ژ هەمیان مەزنترە؟»29عیسای بەرسڤ دا: «مەزنترین فەرمان ئەڤەیە: ‹ئیسرائیل، گوهێ خۆ بدێ! خودان خودایێ مە ئێك خودانە.30ژ هەمی دلێ خۆ و ژ هەمی دەروونێ خۆ و ژ هەمی هزرا خۆ و ب هەمی هێزا خۆ حەز ژ خودان خودایێ خۆ بكە.›[f] 31فەرمانا دوویێ ئەڤەیە: ‹حەز ژ نێزیكێ خۆ بكە، وەك چەوا تۆ حەز ژ خۆ دكەی.›[g]  چ فەرمان ژ وان هەردوویان مەزنتر نینن.»32ئینا مامۆستایێ دەستووری گۆتێ: «باشە مامۆستا، ئەڤە تە ب راستی گۆت! خودێ ئێكە و كەسەك ژ وی پێڤەتر نینە[h] 33و حەزژێكرنا مرۆڤی بۆ خودێ، ژ هەمی دل و ب هەمی تێگەهشتنێ و ب هەمی هێزێ، هەروەسا حەزژێكرنا مرۆڤی بۆ نێزیكێ خۆ هەروەكو حەز ژ خۆ دكەت، فەرترە ژ هەمی قوربانیێن سۆتنێ و سەرژێكریان.[i] »34عیسای دیت وی ب شارەزایی بەرسڤ دا و گۆتە وی: «تۆ ژ پاشایەتیا خودێ نە یێ دویری.» ئێدی كەس نەدوێریا پرسیاران ژێ بكەت.مەسیح كوڕێ كێیە؟ 35دەمێ عیسای د حەوشا پەرستگەهێ دا فێركرن دكر گۆت: «چەوا مامۆستایێن دەستووری دبێژن مەسیح كوڕێ داوودیە؟36داوودی ب خۆ ب سرۆشێ گیانێ پیرۆز گۆت:‹خودانی گۆتە خودانێ من: ل دەستێ من یێ راستێ روینە، تاكو ئەز دوژمنێن تە بكەمە دبن پێیێن تە ڤە.›[j] 37داوود ب خۆ دبێژیتێ ‹خودان›، پا چەوا كوڕێ ویە؟» و وی جەماوەرێ مەزن گەلەك ب دلخۆشی گوهداریا وی دكر.هشیاربوون ژ مامۆستایێن دەستووری 38ئەوی د فێركرنا خۆ دا گۆت: «هشیاری مامۆستایێن دەستووری بن. ئەو حەز دكەن ب جلكێن شۆڕ دەركەڤن و ل بازاڕان سڵاڤ لێ بهێنە كرن39و د كنیشتەیان دا ل كورسیكێن پێشیێ بن و ل مێڤانداریان ل سەرێ ژۆری بن.40ئەو مالێ بیژنان دخۆن و بۆ رویمەتی نڤێژان درێژ دكەن. ئەو دێ سزادانەكا گرانتر وەرگرن.»بیژنا هەژار 41دەمێ عیسا بەرامبەری پارەدانكا پەرستگەهێ روینشتی، دیت كا چەوا خەلكی پارە دكرنە د پارەدانكێ دا و گەلەك ژ دەولەمەندان پارەیەكێ زۆر دكرە تێدا.42پاشی بیژنەكا هەژار هات و دوو فلس[k]  كرنە د پارەدانكێ دا.43ئینا گازی كرە شاگردێن خۆ و گۆتە وان: «راستیێ دبێژمە هەوە: ڤێ بیژنا هەژار ژ هەمیان پتر كرنە د پارەدانكێ دا،44چنكو ڤان هەمیان ژ سامانێ خۆ یێ زێدە كرە تێدا، لێ وێ سەرەڕای بەلەنگازیا خۆ، هەر چ یێ وێ هەی، هەمی پارەیێ ژیارا خۆ، كرە تێدا.»
a.  12‏:1 q ئویسلە: ئاڵاڤێ گڤاشتنا تریە د كەڤری دا دهێتە كۆلان و چێكرن.
b.  12‏:11 زەبوور 118‏:22‏-23
c.  12‏:19 q دویندەه: نەسل یان زوڕیەت
d.  12‏:26 q پەرتووكا مووسای: ئانكو ‹تەورات› و مەبەست پێ هەر پێنج پەرتووكێن ئێكێنە د پەیمانا كەڤن دا.
e.  12‏:26 دەركەفتن 3‏:6
f.  12‏:30 گۆتارا مووسای 6‏:4‏-5
g.  12‏:31 پەرستن و پیرۆزی 19‏:18
h.  12‏:32 گۆتارا مووسای 6‏:4؛ 4‏:35؛ ئیشایا 45‏:21
i.  12‏:33 گۆتارا مووسای 6‏:5؛ پەرستن و پیرۆزی 19‏:18؛ 1 ساموئێل 15‏:22؛ هۆشێیەع 6‏:6
j.  12‏:36 زەبوور 110‏:1
k.  12‏:42 ب یونانی دوو ‹لەپتۆن›.

مزگینیا مەرقۆسی   به‌شێ 11مزگینیا مەرقۆسی   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 13عیسا پێشوەخت بەحسێ هەڕفاندنا پەرستگەهێ دكەت 1دەمێ ژ پەرستگەهێ دەركەفتی، ئێك ژ شاگردێن وی گۆتێ: «مامۆستا، بەرێ خۆ بدێ، ئەڤ بەر و ئاڤاهیە چەند جهێ مەندەهۆشیێنە!»2ئینا عیسای بەرسڤا وی دا: «تۆ ڤان ئاڤاهیێن مەزن دبینی؟ بەر ل سەر بەری نامینیت، هەمی دێ هێنە هەڕفاندن.»نیشانێن دویماهیا سەردەمی 3دەمێ ئەو ل سەر چیایێ زەیتوونان ل بەرامبەر پەرستگەهێ یێ روینشتی، پەترۆس، یەعقوب، یوحەننا و ئەندراوس ب تنێ ل گەل بوون و پرسیار ژێ كر:4«بێژە مە ئەڤە دێ كەنگی چێبن؟ و دێ چ نیشان هەبیت، دەمێ بجههاتنا وان هەمی تشتان نێزیك ببیت؟»5عیسای دەست پێ كر و گۆتە وان: «هشیار بن كەس هەوە د سەردا نەبەت.6گەلەك دێ ب ناڤێ من هێن و دێ بێژن: ‹ئەز ئەوم!› و دێ گەلەكان د سەردا بەن،7دەمێ هەوە گوهـ ل جەنگ و دەنگوباسێن جەنگان دبیت، نەڤەجنقن. دڤێت ئەڤ تشتە روی بدەن، لێ ئەڤە هێشتا نە دویماهیە.8چنكو دێ مللەتەك دژی مللەتەكی و پاشایەتیەك دژی پاشایەتیەكێ رابیت و دێ ل گەلەك جهان بیڤەلەرز روی دەن و دێ كولب پەیدا بن، لێ ئەڤە دەستپێكا ژانێن زاڕۆكبوونێنە.9لێ هوین د هشیار بن. ئەو دێ هەوە رادەستی دادگەهان كەن و دێ ل كنیشتەیان هێنە قوتان و ژ بەر من ل بەرامبەر حوكمداران و پاشایان دێ هێنە راوەستاندن، دا هوین ل بەرامبەری وان شاهدەییێ بدەن.10بەری دویماهی بهێت، دڤێت مزگینی بۆ هەمی مللەتان بهێتە راگەهاندن.11دەمێ هەوە دبەن دا رادەست بكەن، بەری هنگی خەمێ نەخۆن كا دێ چ بێژن، لێ ل وی دەمی وێ بێژن یا بۆ هەوە دهێتە دان، چنكو نە هوینن ئەوێ دئاخڤیت، لێ گیانێ پیرۆزە.12برا دێ برای رادەستی مرنێ كەت و باب دێ زاڕۆكی رادەست كەت، زاڕۆك دێ بەرامبەر دایك و بابێن خۆ رابن و دەنە كوشتن13و دێ ژ بەر ناڤێ من كەربێن هەمیان ژ هەوە ڤەبن، لێ یێ تا دویماهیێ خۆ راگریت، ئەو دێ قورتال بیت.تەنگاڤیا مەزن 14دەمێ هوین ‹پیساتیا وێرانكرنێ›[a]  دبینن یا ئامادەیە ل وی جهێ چێنابیت لێ بیت» (بلا خواندەڤان تێبگەهیت) «هنگی بلا ئەوێن ل دەڤەرا یەهودیایێ بڕەڤنە چیایان.15ئەوێ ل سەر بانی بیت، دەمێ دهێتە خوارێ بلا نەچیتە د خانی ڤە دا تشتەكی ژ مالا خۆ ببەت16و ئەوێ ل ناڤ زەڤیێ بیت، بلا ڤەنەگەڕیێت دا كوركێ خۆ ببەت.17ل وان رۆژان، نەخوزیكێن ژنكێن دووگیان و شیردەران.18نڤێژان بكەن دا ئەڤە نەكەڤیتە زڤستانێ،19چنكو ل وان رۆژان دێ تەنگاڤیەكا وەسا روی دەت، كو وەكو وێ هەر ژ دەستپێكا جیهانا خودێ ئافراندی و هەتا نوكە روی نەدایە و چ جاران روی نادەت ژی.20ئەگەر خودانی ئەو رۆژ كورت نەكربان، كەس قورتال نەدبوو، لێ ژ بەر وان بژارەیێن وی هەلبژارتین، وی ئەو رۆژ كورت كرینە.21هنگی ئەگەر ئێكی گۆتە هەوە: ‹ئها ئەڤە مەسیح یێ ل ڤێرێ!› یان ژی ‹ئها ئەڤە یێ ل وێراهە!› باوەر نەكەن.22چنكو دێ مەسیحێن درەوین و پێغەمبەرێن درەوین دیار بن و دێ نیشانان دیار كەن و مەندەهۆشیان كەن، داكو، ئەگەر د شیان دا با، هەلبژارتیێن خودێ ژی د سەر دا ببەن.23ئەڤجا هشیار بن! من پێشوەخت هەمی تشت گۆتنە هەوە.هاتنا كوڕێ مرۆڤ 24د وان رۆژان دا، پشتی وێ تەنگاڤیێ،‹رۆژ دێ هێتە تاری كرن25ستێر دێ ژ ئەسمانی رژیێنو هێزێن ل ئەسمانان دێ هێنە تێكهەژاندن.›[b] 26هنگی دێ بینن كوڕێ مرۆڤ ب هێزەكا زۆر و مەزناهی د ناڤ عەوران دا یێ دهێت.[c] 27هنگی دێ فریشتەیێن خۆ هنێریت و هەلبژارتیێن خۆ ژ هەر چوار كوژیێن جیهانێ، ژ سەروبنێن ئەردی هەتا سەروبنێن ئەسمانی، خڕڤە كەت.نموونەیا دارهژیرێ 28ژ دارهژیرێ فێری ڤێ نموونەیێ ببن: دەمێ چەقێن وێ دبشكڤن و بەلگ پێڤە دهێن، هوین دزانن هاڤین یا نێزیكە.29وەسا هوین ژی، دەمێ دبینن ئەڤ تشتە روی ددەن، بزانن یا نێزیكە و ل بەر دەرگەهیە.30راستیێ دبێژمە هەوە: ئەڤ بەرەبابە ژ ناڤ ناچیت، تاكو ئەڤ تشتە هەمی روی نەدەن.31ئەرد و ئەسمان دێ ژ ناڤ چن، لێ پەیڤێن من چ جاران ژ ناڤ ناچن.هشیاریا هەردەمی 32لێ سەبارەت وێ رۆژێ یان وێ دەمژمێرێ، كەس نزانیت، نە فریشتەیێن ل ئەسمانی و نە ژی كوڕ، لێ ب تنێ باب دزانیت.33بنێڕن هەوە های ژ خۆ هەبیت، چنكو هوین نزانن ئەو دەم كەنگی دێ هێت.34هەروەكو مرۆڤەكێ رێڤنگ، دەمێ ژ مالا خۆ دچیت و كارێ هەر بەنیەكێ خۆ بۆ دەست نیشان دكەت و شیرەتان ل دەرگەهڤانی دكەت كو هشیار بیت.35ئەڤجا هشیار بمینن، چنكو هوین نزانن كەنگی دێ خودانێ مالێ ڤەگەڕیێت، ئێڤاری، یان نیڤا شەڤێ، یان ل گەل بانگێ دیكلی، یان ژی سپێدێ،36نەوەكو ژ نشكەكێ ڤە بهێت و هەوە نڤستی ببینیت.37ئەوا ئەز دبێژمە هەوە، ئەز بۆ هەمیان دبێژم: هشیار بن!»
a.  13‏:14 ئەوا دانیال پێغەمبەری بەحس ژێ كری. بنێڕە دانیێل 9‏:27؛ 11‏:31؛ 12‏:11
b.  13‏:25 ئیشایا 13‏:10؛ 34‏:4؛ یۆئێل 2‏:10، 31؛ 3‏:15
c.  13‏:26 دانیێل 7‏:13

مزگینیا مەرقۆسی   به‌شێ 12مزگینیا مەرقۆسی   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 14پیلانەك بۆ كوشتنا عیسای 1دوو رۆژ بۆ جەژنا دەربازبوونێ[a]  و جەژنا نانێ شكەڤا[b]  مابوون. هێشتا سەرۆكێن كاهنان و مامۆستایێن دەستووری ل رێكەكێ دگەڕیان كا چەوا عیسای ب فێلبازی بگرن و بكوژن.2وان دگۆت: «ئەم ل جەژنێ وی ناگرین، نەكو تێكدان د ناڤ خەلكی دا چێببیت.»ژنەك گولاڤێ ل عیسای دكەت 3دەمێ عیسا ل بێت‌عەنیا ل سەر سفرێ یێ روینشتی ل نك شەمعونێ گوڕی، ژنكەك هات و گولاڤدانكەكا[c]  روینێ بێهنخۆش یێ بهاگران ژ جۆرێ ناردینا خۆڕستی ڤێ بوو، گولاڤدانك شكاند و گولاڤ ب سەرێ وی دا كر.4هندەك دلتەنگ بوون و گۆتنە ئێكودوو: «بۆچی ئەڤ گولاڤە هاتە زەعێكرن؟5چێدبوو ئەڤ گولاڤە ب سێ سەد دیناران هاتبا فرۆتن و بهایێ وێ دابا هەژاران!» هۆسا نەرازیبوونا خۆ ژێ دیار كر.6لێ عیسای گۆت: «بهێلن! بۆچی هوین وێ تەنگاڤ دكەن؟ وێ كارەكێ باش بۆ من كر.7هەژار هەمی دەمان یێن ل نك هەوە هەین و هەر دەمێ هەوە بڤێت هوین دشێن چاكیێ لێ بكەن، لێ ئەز هەمی دەمان ل نك هەوە نابم.8ئەوێ ئەو كر یا وێ پێ چێدبیت: بەری دەمی لەشێ من بۆ ڤەشارتنێ گولاڤ كر.9راستیێ ژی دبێژمە هەوە: ئەڤ مزگینیە ل هەر جهەكی ل سەرانسەری جیهانێ بهێتە راگەهاندن، دێ بەحسێ ئەوا ڤێ ژنكێ كری ژی ژ بۆ بیرهاتنا وێ هێتە كرن.»بێبەختیا یەهودایێ ئەسخەریوتی 10پاشی یەهودایێ ئەسخەریوتی، كو ئێكە ژ دوازدە شاگردان، چوو نك سەرۆكێن كاهنان، دا عیسای رادەستی وان بكەت.11دەمێ وان گوهـ ل ڤێ چەندێ بووی كەیفخۆش بوون، سۆز دایێ ئەو هندەك پارەیان بدەنێ. ئەڤجا یەهودا ل دەلیڤەیەكێ دگەڕیا، دا وی رادەستی وان بكەت.شیڤا جەژنا دەربازبوونێ ل گەل شاگردان 12ل رۆژا ئێكێ ژ جەژنا نانێ شكەڤا، ل وێ رۆژێ بەرخێ دەربازبوونێ دهاتە سەرژێكرن، شاگردێن وی پرسیار ژێ كرن: «تە دڤێت ئەم بچین ل كیرێ شیڤا جەژنا دەربازبوونێ ئامادە بكەین، دا تۆ بخۆی؟»13ئینا دوو شاگردێن خۆ هنارتن و گۆتە وان: «هەڕنە باژێڕی، دێ زەڵامەك هێتە پێشیا هەوە، جەڕەكێ ئاڤێ یێ هەلگرتی، ئەڤجا ل دویڤ هەڕن،14دەمێ دچیتە د مالەكێ ڤە بێژنە خودانێ وێ مالێ: ‹مامۆستا دبێژیت: كانێ ئەو ژۆرا مێڤانان یا ئەز دێ ل گەل شاگردێن خۆ تێڤە شیڤا دەربازبوونێ خۆم؟›15ئەو دێ ل قاتێ سەری ژۆرەكا مەزن، یا رائێخستی و ئامادە نیشا هەوە دەت. ل وێرێ بۆ مە ئامادە بكەن.»16هەردوو شاگرد دەركەفتن و چوونە باژێڕی و هەروەكو گۆتبوویێ وەسا دیت، ئەڤجا شیڤا دەربازبوونێ ئامادە كر.17دەمێ بوویە شەڤ، عیسا ل گەل هەر دوازدان هات.18دەمێ ئەو د روینشتی بوون خوارن دخوار، عیسای گۆت: «ب راستی دبێژمە هەوە: ئێك ژ هەوە دێ بێبەختیێ ل من كەت و نوكە یێ خوارنێ ل گەل من دخۆت.»19ئەو دلتەنگ بوون و دەست پێ كر ئێك ل دویڤ ئێكی پرسیار ژێ كر: «ئەرێ ئەو ئەزم؟»20ئینا گۆتە وان: «ئەو ئێك ژ دوازدانە، ئەوێ ل گەل من پاریێ خۆ د سێنیكێ دهەلینیت.21كوڕێ مرۆڤ دێ وەسا چیت، هەروەكو دەربارەی وی هاتیە نڤیسین، لێ نەخوزیكێن وی كەسی یێ كوڕێ مرۆڤ رادەست بكەت. بۆ وی كەسی باشتر بوو ئەو ژ دایك نەببا.»شیڤا خودانی 22دەمێ وان خوارن دخوار، وی نان هەلگرت و سوپاسیا خودێ كر، پاشی كەر كر و دا وان و گۆت: «وەرگرن، ئەڤە لەشێ منە.»23پاشی پەرداغ هەلگرت و سوپاسی كر و دا وان و هەمیان ژێ ڤەخوار24و گۆتێ: «ئەڤە خوینا منە، خوینا پەیمانێ، ئەوا ژ پێخەمەتی گەلەكان دێ هێتە رشتن.25راستیێ دبێژمە هەوە: ئێدی ئەز ژ بەرهەمێ مێوێ ڤەناخۆم تا وێ رۆژا ئەز ل پاشایەتیا خودێ ژ یا نوی ڤەدخۆم.»26پشتی وان سروودەك[d]  بۆ پەسنا[e]  خودێ گۆتی، چوونە چیایێ زەیتوونان.عیسا دزانیت كو شاگرد دێ وی هێلن 27عیسای گۆتە وان: «هوین هەمی دێ هەلنگڤن، چنكو یا هاتیە نڤیسین:‹ئەز دێ ل شڤانی دەم، پەز دێ بژاڵە بیت.›[f] 28لێ پشتی رابوونا من، ئەز دێ بەراهیا هەوە چمە جەلیل.»29پەترۆسی گۆتێ: «خۆ ئەگەر هەمی ژی بهەلنگڤن، ئەز ناهەلنگڤم!»30عیسای گۆتێ: «ب راستی دبێژمە تە: ئەڤرۆ، هەر ئەڤ شەڤە، بەری دیكل دوو جاران بانگ بدەت، تۆ دێ سێ جاران من ماندەل[g]  كەی.»31لێ پەترۆسی پتر دووپات كر: «ئەگەر یا پێدڤی بیت ئەز ل گەل تە بمرم ژی، ئەز تە ماندەل ناكەم!» هەمیان ژی وە گۆت.عیسا نڤێژێ ل باغێ گەتسێمانیێ دكەت 32پاشی هاتنە جهەكی ناڤێ وی گەتسێمانی بوو و گۆتە شاگردێن خۆ: «ل ڤێرێ روینن، تا ئەز نڤێژێ بكەم.»33پەترۆس و یەعقوب و یوحەننا ل گەل خۆ برن و خەمگینیەكا دژوار و دلتەنگیێ ب سەر وی دا گرت.34گۆتە وان: «دلێ من تا رادەیێ مرنێ یێ ب خەمە! ل ڤێرێ بن و هشیار بمینن.»35پاشی پیچەكێ پێشڤە چوو و خۆ دەڤ و دەڤ هاڤێتە ئەردی و نڤێژ كر، دا ئەگەر چێببیت، ئەو دەم د سەر را ببوریت36و گۆت: «ئابا[h] ، بابۆ! تۆ دشێی هەمی تشتان بكەی، ڤێ پەرداغێ ژ من دەرباز بكە، لێ نە ئەو بیت یا من دڤێت، بەلكو بلا ئەو بیت یا تە دڤێت.»37پشتی هنگی ڤەگەڕیا و دیت د نڤستینە، ئینا گۆتە پەترۆسی: «تۆ ژی یێ نڤستی شەمعون؟ ما تۆ نەشیای دەمژمێرەكێ هشیار بمینی؟38هشیار بمینن و نڤێژان بكەن، دا هوین نەكەڤنە د تاقیكرنێ دا. گیان یێ ئامادەیە، لێ لەش یێ لاوازە.»39جارەكا دی چوو و نڤێژ كر و هەر ئەو ئاخفتن دووبارە كر.40ڤەگەڕیاڤە نك شاگردان، دیسان دیت د نڤستینە، چنكو خەوێ چاڤێن وان گران كربوون و نەدزانین ب چ بەرسڤا وی بدەن.41بۆ جارا سێیێ ڤەگەڕیا و گۆتە وان: «ئەڤە هێشتا هوین د نڤستینە و بێهنا خۆ ڤەددەن؟ بەسە! دەم هات، ئها ئەڤە كوڕێ مرۆڤ رادەستی گونەهكاران دهێتە كرن.42رابن دا بچین، ئها ئەڤە ئەوێ من رادەست دكەت نێزیك بوو!»گرتنا عیسای 43هەر ل دەمێ ئەو دئاخفت، یەهودا، كو ئێك ژ هەر دوازدان بوو، گەهشت و كۆمەكا مرۆڤان ب شیر و دار ڤە ل گەل بوون. ئەو ژ لایێ سەرۆكێن كاهنان و مامۆستایێن دەستووری و ریهسپیان ڤە هاتبوونە هنارتن.44ئەوێ وی رادەست دكەت نیشانەك دابوو وان و گۆتبوویێ: «ئەوێ ئەز ماچی بكەم، ئەو ئەوە. وی بگرن و ببەن و باش لێ هشیار بن.»45دەمێ یەهودا گەهشتی، ئێكسەر هاتە نك عیسای و گۆت: «مامۆستا!» و ماچی كر.46ئینا وان دەستەسەر كر و گرت.47لێ ئێك ژ وان ئەوێن ل وێرێ راوەستیای شیرێ خۆ ئینا دەرێ و ڤەوەشاندە بەنیێ سەرۆككاهنی و گوهێ وی ژێڤە كر.48عیسای گۆتە وان: «دێ بێژی هوین بۆ ب سەرداگرتنا قاچاخەكی ب شیر و داران یێن دەركەفتین، دا من بگرن؟49هەر رۆژ ئەز ل پەرستگەهێ د ناڤ هەوە دا بووم و من فێركرن دكر و هەوە ئەز نەدگرتم. لێ ئەڤێ روی دا، دا نڤیسارێن پیرۆز ب جهـ بهێن.»50هەمیان ئەو هێلا و رەڤین.51گەنجەك ل دویڤ وی دچوو، تشتەك ل بەر نەبوو ژبلی پەڕوكەكێ كتانی، ئینا وان ئەو گەنج گرت،52لێ وی پەڕوكێ كتانی ل وێرێ هێلا و رویس رەڤی.عیسا ل بەرامبەری جڤاتا جوهیان 53وان عیسا برە نك سەرۆككاهنی و هەمی سەرۆكێن كاهنان و مامۆستایێن دەستووری و ریهسپی لێ كۆم بوون.54پەترۆس ژ دویر ڤە ب دویڤ را تا ناڤ حەوشا سەرۆككاهنی چوو، ل گەل زێرەڤانان یێ روینشتی بوو، خۆ ل بەر ئاگری گەرم دكر.55سەرۆكێن كاهنان و جڤاتا بلند هەمی ل شاهدەییێ دەربارەی عیسای دگەڕیان، دا وی بدەنە كوشتن، لێ وان نەددیت،56گەلەكان شاهدەییا ب درەو ل سەر دا، لێ شاهدەییێن وان وەكو ئێك نەبوون.57هندەك رابوون ژ درەو شاهدەیی ل سەر دا و دگۆتن:58«مە یێ گوهـ لێ بووی دبێژیت: ئەز دێ ڤێ پەرستگەهێ هەڕفینم، ئەوا دەستان ئاڤا كری و دێ د سێ رۆژان دا ئێكا دی ئاڤا كەم كو ب دەستان نە هاتبیتە ئاڤاكرن.»59لێ خۆ د ڤێ چەندێ ژی دا شاهدەییا وان وەكو ئێك نەبوو.60سەرۆككاهن رابوو و د ناڤ جڤاتێ دا راوەستیا و پرسیار ژ عیسای كر: «ما تۆ چ بەرسڤان نادەی؟ ئەڤە چ شاهدەییە ئەڤ كەسە ل سەر تە ددەن؟»61لێ ئەو بێدەنگ ما، چ ئاخفتن نەدكرن. سەرۆككاهنی دیسان پرسیار ژێ كر و گۆت: «ئەرێ تۆی مەسیح، كوڕێ پیرۆزمەندی؟»62عیسای گۆت: «ئەز ئەوم و هوین دێ كوڕێ مرۆڤ بینن، ل دەستێ راستێ یێ هێزداری یێ روینشتی و ل گەل عەورێن ئەسمانی یێ دهێت.»[i] 63ئەڤجا سەرۆككاهنی جلكێن خۆ دڕاندن و گۆت: «ما ئێدی مە چ پێدڤی ب شاهدان هەیە؟64هەوە كوفریا وی بهیست: ئەڤجا هوین چ دبێژن؟» هەمیان پێكڤە بڕیار دا، كو هەژی مرنێیە.65ئینا هندەكان دەست پێ كر تف كرنێ و سەروچاڤێن وی نخافتن و دا بەر كولمان و گۆتنێ: «ب رێكا سرۆشێ بێژە!» و زێرەڤانان ئەو بر و دا بەر زللەهان.پەترۆس خۆ ب عیسای نائینیتە دەر 66دەمێ پەترۆس ل حەوشێ ل خوارێ، كچكەكا خزمەتكارا سەرۆككاهنی هات67و دەمێ پەترۆس دیتی یێ خۆ گەرم دكەت، لێ نێڕی و گۆتێ: «تۆ ژی ل گەل عیسایێ ناسیرەیی بووی!»68لێ وی ماندەل كر و گۆت: «ئەز نزانم و تێناگەهم تۆ چ دبێژی!» پاشی دەركەفتە بەر دەرگەهی و دیكلی بانگ دا69و كچكا خزمەتكار ئەو دیت، دیسان دگۆتە یێن ل وێرێ راوەستیاین: «ئەڤە ئێك ژ وانە.»70جارەكا دی ماندەل كر. پشتی دەمەكێ كورت، هندەكێن دی یێن راوەستیای ژی گۆتنە پەترۆسی: «ب راستی تۆ ژی ئێك ژ وانی، چنكو تۆ ژی ژ جەلیلێی.»71وی دەست ب نفرین و سویندخوارنێ كر و گۆت: «ئەز وی زەڵامێ هوین بەحسێ وی دكەن، نانیاسم.»72ئینا د جهـ دا دیكلی بۆ جارا دوویێ بانگ دا، ئەڤجا ئەو ئاخفتن هاتە بیرا پەترۆسی یا عیسای گۆتیێ: «بەری دیكل دوو جاران بانگ بدەت، تۆ دێ سێ جاران من ماندەل كەی.» دەمێ هزرا وی كری، نەشیا خۆ و گریا.
a.  14‏:1 q جەژنا دەربازبوونێ: ل فەرهەنگۆكێ بنێڕە.
b.  14‏:1 q جەژنا نانێ شكەڤا: ل فەرهەنگۆكێ بنێڕە.
c.  14‏:3 q گولاڤدانك: ب یونانی ‹ئەلەباستر›ە، ئامانەكە ژ مەرمەری دهاتە دروستكرن.
d.  14‏:26 خواندنا پارچەیەكا زەبوورێ ب شێوەیێ سترانێ. ل دویڤ نەریتێن جوهیان ل وی دەمی ژ پشكا 113 تاكو 118 دهاتە ستراندن.
e.  14‏:26 q پەسن: مەدح و سەنا
f.  14‏:27 زەكەریا 13‏:7
g.  14‏:30 q ماندەل: ئینكار
h.  14‏:36 پەیڤەكا ئارامیە ئانكو ‹باب›.
i.  14‏:62 دانیێل 7‏:13

مزگینیا مەرقۆسی   به‌شێ 13مزگینیا مەرقۆسی   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 15عیسا ل نك پیلاتۆسی 1دەمێ بوویە سپێدە، سەرۆكێن كاهنان و ریهسپی و مامۆستایێن دەستووری و جڤاتا بلند هەمی كەفتنە دانوستاندنێ، پاشی عیسا گرێ دا و بر و رادەستی پیلاتۆسی كر.2ئینا پیلاتۆسی پرسیار ژێ كر: «ئەرێ تۆ پاشایێ جوهیانی؟» عیسای بەرسڤا وی دا: «تە ب خۆ گۆت.»3سەرۆكێن كاهنان ئەو ب گەلەك تشتان تاوانبار كر.4پیلاتۆسی جارەكا دی پرسیار ژێ كر و گۆت: «ما تۆ چ بەرسڤان نادەی؟ گوهێ خۆ بدێ یێ چەند تاوانان ئاراستەی تە دكەن!»5لێ عیسای چ بەرسڤێن دی نەدان و پیلاتۆس حێبەتی بوو.دادكرنا عیسای ب مرنێ 6ژ نەریتێن پیلاتۆسی ئەو بوو ل هەر جەژنەكێ گرتیەكی كو خەلك دخوازیت، ئازاد بكەت.7زەڵامەكێ زیندانكری ب ناڤێ باراباس هەبوو ل گەل كۆمەكا تێكدەران، ئەوێن د دەمێ یاخیبوونێ دا كوشتن كری.8جەماوەر هات و داخواز ژ پیلاتۆسی كر، كو وێ بكەت ئەوا هەردەم بۆ وان دكر،9ئینا گۆتە وان: «ئەرێ هەوە دڤێت ئەز پاشایێ جوهیان بۆ هەوە ئازاد بكەم؟»10چنكو وی دزانی سەرۆكێن كاهنان ژ زكڕەشی عیسا رادەستی وی كریە.11لێ سەرۆكێن كاهنان جەماوەر ئازراند بۆ داخوازا ئازادكرنا باراباسی ل شوینا عیسای.12ئەڤجا پیلاتۆسی دیسان پرسیار ژ وان كر: «پا هەوە دڤێت ئەز چ ل وی بكەم یێ هوین دبێژنێ پاشایێ جوهیان؟»13ئینا ل قێڕیان دان و گۆتن: «ل خاچێ بدە!»14پیلاتۆسی گۆتە وان: «ما ئەڤی چ خرابی كریە؟» ئینا قێڕیێن وان بلندتر لێ هاتن: «ل خاچێ بدە!»15لێ چنكو پیلاتۆسی دڤیا جەماوەری رازی بكەت، ئینا باراباس بۆ وان ئازاد كر و عیسا قامچی دا، پاشی رادەستی وان كر داكو بهێتە خاچدان.سەرباز تڕانەیان ب عیسای دكەن 16پاشی سەربازان عیسا برە د ناڤ حەوشا كۆچكا والی دا و هەمی بەتالیون[a]  گازی كر، دا كۆم ببن.17وان كوركەكێ بنەفشی[b]  كرە بەر و تانجەك ژ ستریان ڤەهاند و دانا سەر سەرێ وی18و دەست ب سڵاڤكرنێ ل وی كر و گۆت: «بژی پاشایێ جوهیان!»19ب لەڤەنەكی ددانا سەرێ وی و تف دكرێ و چۆكڤەدان و بۆ وی سوجدە دبرن.20پشتی تڕانە پێ كرین، كوركێ بنەفشی ژ بەر كر و جلكێن وی كرنە بەر و برە ژ دەرڤە، دا ل خاچێ بدەن.عیسا ل سەر خاچێ 21زەڵامەكێ قەیرەوانی ب رێكا خۆ ژ ئاقاری دهات، ناڤێ وی شەمعون بوو و بابێ ئەسكەندەری و روفۆسی بوو. وان ئەو نەچار كر كو خاچا عیسای هەلگریت.22عیسا ئینا وی جهێ دبێژنێ گۆلگۆتە (كو رامانا وی كلۆخە)23و بۆ وی شەرابەكا تێكهەل ل گەل موڕێ[c]  ئینا، لێ وی ڤەنەخوار.24ئەو ل خاچێ دا و جلكێن وی ل خۆ لێكڤەكرن، ب هاڤێتنا پشكێ، دا هەر ئێك بەهرا خۆ بزانیت.[d] 25دەمژمێر نەهێ رۆژێ بوو، دەمێ ل خاچێ دای.26ل سەر دەپەكی تاوانا وی هۆسا هاتبوو نڤیسین: «پاشایێ جوهیان»27و دوو قاچاخ ژی ل گەل وی ل خاچێ دان، ئێك ل لایێ وی یێ راستێ و یێ دی ل لایێ وی یێ چەپێ.28ئەو نڤیسار ژی ب جهـ هات: «ل گەل تاوانباران هاتە هژمارتن.»[e] 29یێن كو د وێرێ را دهاتن و دچوون ئەو كرێت دكر و سەرێ خۆ لێ دهەژاند و دگۆت: «ها! هەی ئەوێ دا پەرستگەهێ د سێ رۆژان دا هەڕفینیت و ئاڤا كەتەڤە!30ژ خاچێ وەرە خوار و خۆ قورتال بكە!»31هەروەسا سەرۆكێن كاهنان ل گەل مامۆستایێن دەستووری ژی تڕانە پێ دكرن و دگۆتنە ئێكودوو: «هندەكێن دی قورتال كرن، لێ نەشێت خۆ قورتال بكەت!32بلا مەسیح، پاشایێ ئیسرائیلێ، ژ خاچێ بهێتە خوارێ، دا ببینین و باوەریێ پێ بینین!» هەروەسا ئەوێن ل گەل وی هاتینە خاچدان ژی ئەو فهێت دكر.مرنا عیسای 33دەمێ بوویە دەمژمێر دوازدەی نیڤرۆ، ژ وی دەمی تا دەمژمێر سێ، تاریاتیێ هەمی ئەرد گرت.34ل دەمژمێر سێ، عیسای ب دەنگەكێ بلند كرە هەوار: «ئێلۆیی، ئێلۆیی، لەما ساباختانی؟» رامانا وێ ئەوە كو: «خودایێ من، خودایێ من، بۆچی تە ئەز هێلام؟»[f] 35هندەك ژ ئامادەبوویان گوهـ ل وی بوو و گۆتن: «ئەڤە ئەو یێ گازی ئلیاسی دكەت!»36ئێكی كرە غار و ئیسفەنجەك د سهكێ[g]  هەلاند و دانا سەر لەڤەنەكی و گەهاندە وی دا ڤەخۆت و گۆت: «بهێلن دا ببینین كا دێ ئلیاس هێت وی ئینیتە خوار؟»37عیسای ب دەنگەكێ بلند كرە قێڕی و گیانێ خۆ ژ دەست دا.38پەردەیا پەرستگەهێ ژ سەری تا بنی شەق بوو و بوو دوو پارچە.39سەرلەشكەر بەرامبەر خاچێ یێ راوەستیای بوو و دەمێ دیتی كا چەوا عیسای گیان ژ دەست دا، گۆت: «ب راستی، ئەڤ مرۆڤە كوڕێ خودێ بوو.»40هەروەسا هندەك ژنكان ژ دویر ڤە بەرێ خۆ ددایێ، مەریەما مەجدەلی و مەریەما دایكا هەردوو برا یەعقوبێ بچویك و یوسی، هەروەسا سالومە ژی د ناڤ وان دا بوون،41ئەوێن ل جەلیل ب دویڤ كەفتین و خزمەتا وی كری، ژبلی وان گەلەك ژنكێن دی ژی بوون یێن ل گەل وی سەركەفتینە ئورشەلیمێ.ڤەشارتنا عیسای 42دەمێ بوویە ئێڤار، ژ بەر كو رۆژا ئامادەكرنێ[h]  بوو، ئانكو رۆژا بەری شەمبیێ،43یوسڤێ ئاریمەتیایی[i]  هات، ئەو ژی ئەندامەكێ رێزدار بوو د ناڤ جڤاتا بلند دا و چاڤەڕێیا پاشایەتیا خودێ دكر، وی مێرانی كر و چوو نك پیلاتۆسی و داخوازا تەرمێ عیسای ژێ كر.44پیلاتۆس گوهشی بوو كو ئەو هۆسا زوی مر و گازی سەرلەشكەری كر و ژێ پرسی: «ئەرێ راستە ئەو هۆسا زوی مریە؟»45و دەمێ ژ سەرلەشكەری زانی، رێ دا یوسڤی تەرمێ عیسای ببەت.46وی پارچەیەكا كتانی كڕی و تەرم ژ خاچێ ئینا خوارێ و ب وی كتانی كفن كر و دانا د گۆڕەكێ[j]  د كەڤری كۆلای دا و بەرەك گڕێل كرە بەر دەرێ گۆڕی.47مەریەما مەجدەلی و مەریەما دایكا یوسی دیت، كا ل كیڤە هاتە دانان.
a.  15‏:16 q بەتالیون: ئانكو فەوج
b.  15‏:17 ل وی سەردەمی جلكێن بنەفشی گەلەك بهاگران بوون و ژ لایێ كەسوكارێن پاشای ڤە دهاتنە ل بەر كرن.
c.  15‏:23 q موڕ: روینەكێ بێهنخۆشە. ل فەرهەنگۆكێ بنێڕە. 
d.  15‏:24 زەبوور 22‏:18
e.  15‏:28 ئیشایا 53‏:12
f.  15‏:34 زەبوور 22‏:1
g.  15‏:36 q سهك: ب عەرەبی ‹خەل›
h.  15‏:42 ل فەرهەنگۆكێ بنێڕە رۆژا ئامادەكرنێ*.
i.  15‏:43 q ئاریمەتیا: ناڤێ كەڤنێ باژێڕێ ‹رامە›یە.
j.  15‏:46 ل فەرهەنگۆكێ بنێڕە گۆڕ*.

مزگینیا مەرقۆسی   به‌شێ 14مزگینیا مەرقۆسی   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا مەرقۆسی »   به‌شێ 16رابوونا عیسای 1دەمێ شەمبی ب دویماهی هاتی، مەریەما مەجدەلی ل گەل مەریەما دایكا یەعقوبی ل گەل سالومەیێ دەرمانك كڕین داكو بچن تەرمێ عیسای پێ چەور بكەن.2سپێدێ زوی ژ رۆژا ئێكشەمبێ، ل گەل هەلاتنا رۆژێ هاتنە نك گۆڕی.3بڕێڤە وان دگۆتە ئێكودوو: «كی دێ بۆ مە بەری ژ بەر دەرگەهێ گۆڕی گڕێل كەت؟»4لێ وان سەحكرە بەری و سەرەڕای هندێ كو گەلەك یێ مەزن بوو، بەر یێ هاتیە گڕێل كرن.5دەمێ چووینە د ناڤ گۆڕی دا، ل رەخێ راستێ گەنجەكێ روینشتی دیت، كراسەكێ سپی ل بەر بوو، ئینا مەندەهۆش بوون.6وی گۆتە وان: «نەترسن! هوین ل عیسایێ ناسیرەیی یێ خاچدای دگەڕیێن. ئەو یێ رابووی! نە ل ڤێرێیە. ئەڤە ئەو جهە یێ وان لێ دانای.7نوكە هەڕن و بێژنە شاگردێن وی و بێژنە پەترۆسی ژی، كو ئەو دێ بەری هەوە چیتە جەلیلێ و ل وێرێ دێ وی بینن هەروەكو گۆتیە هەوە.»8دەركەفتن و ژ سەر گۆڕی رەڤین، چنكو سەهمێ ئەو گرتبوون و دلەرزین و چ تشت نەگۆتنە كەسێ چنكو دترسیان.عیسا بۆ مەریەما مەجدەلی دیار دبیت 9پشتی عیسا ل رۆژا ئێكشەمبێ سپێدێ زوی رابووی، ل پێشیێ بۆ مەریەما مەجدەلی ئەوا حەفت ئەجنە ژێ دەرئێخستین دیار بوو.10ئەو ژی چوو و مزگینی گەهاندە شاگردێن وی، كو ب هەوار و گری بوون.11دەمێ ئەوان بهیستی كو عیسا یێ ساخە و ئەوێ یێ دیتی، وان باوەر نەكر.عیسا بۆ دوو شاگردان دیار دبیت 12پشتی هنگی عیسا ب رەنگەكێ دی بۆ دوو ژ وان شاگردان دیار بوو دەمێ ئەو ب رێكێ ڤە ل چۆلی دچوون.13ئەو زڤڕین و گۆتنە یێن دی، لێ ژ وان ژی باوەر نەكر.عیسا بۆ هەر یازدە شاگردان دیار دبیت 14پاشی بۆ هەر یازدە شاگردان، دەمێ خوارنا خۆ دخوار دیار بوو. ژ بەر بێباوەری و سەرهشكیا وان، وی ئەو پاشڤە برن، چنكو ئەوان باوەر ژ وان نەدكر یێن عیسا پشتی رابوونا وی دیتی.15وی گۆتە وان: «هەڕنە هەمی جیهانێ و مزگینیێ بدەنە هەمی ئافراندیان.16یێ باوەریێ بینیت و بهێتە تافیركرن، دێ قورتال بیت و یێ باوەریێ نەئینیت دێ هێتە گونەهباركرن.17ئەوێن باوەری ئینای، ئەڤ نیشانە دێ ل گەل وان بن: ب ناڤێ من دێ ئەجنەیان دەرئێخن، دێ ب زمانێن نوی ئاخڤن،18دێ ب دەستێ خۆ ماران گرن و ئەگەر ژەهر ژی ڤەخوار چ زیان ناگەهیتە وان و دێ دەستێن خۆ داننە سەر نەساخان و نەساخ دێ ساخ بن.»بلندبوونا عیسای بۆ ئەسمانان 19ئەڤجا پشتی كو خودان عیسا ل گەل وان ئاخفتی، بلند بوو ئەسمانی و ل ملێ راستێ یێ خودێ روینشت.20شاگرد ژی چوون و ل هەمی جیهانێ مزگینی ددا و خودانی ل گەل وان كار دكر و پەیاما وان پەسەند دكر ب رێكا نیشانێن ل سەر دەستێ وان دهاتنە كرن.
مزگینیا مەرقۆسی   به‌شێ 15مزگینیا لوقای   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 1ئەگەرێ نڤیسینا ڤێ پەرتووكێ 1تیوفیلۆسێ هێژا، ژ بەر كو گەلەكان دەست هاڤێتیە نڤیسینا وان رویدانێن د ناڤ مە دا پەیدا بووین،2هەروەكو ژ لایێ ئەوێن ل دەستپێكێ ب چاڤێن خۆ دیتی و بووینە خزمەتكارێن پەیڤێ[a] ، بۆ مە هاتیە راگەهاندن،3پشتی من هەمی تشت ژ دەستپێكێ ب هویری شڕۆڤە كرین، من ژی ب باشی دیت، ب رێكوپێكی بۆ تە بنڤیسم،4دا تۆ راستیا وان پەیڤێن تۆ پێ هاتیە فێركرن بزانی.مزگینیا ژدایكبوونا یوحەننایێ تافیركەر 5ل سەردەمێ هێرودێسی، پاشایێ یەهودیایێ، كاهنەك هەبوو ناڤێ وی زەكەریا بوو، ژ ئویجاخا[b]  ئەبیای بوو و هەڤژینا وی ژ دویندەها[c]  هارونی بوو، ناڤێ وێ ئەلیزابێت بوو.6هەردوو بەرامبەری خودێ د راست بوون و بێ گازندە فەرمان و شیرەتێن خودانی ب جهـ دئینان.7لێ چ زاڕۆك نەبوون، چنكو ئەلیزابێت یا خرش بوو و هەردوو ژی ب ناڤ ساڵ ڤە چووبوون.8هۆسا چێبوو دەمێ وی د گەڕا ئویجاخا خۆ دا خزمەتا خۆ یا كاهنایەتیێ بەرامبەر خودێ دكر،9ل دویڤ داب و نەریتێن كاهنایەتیێ پشك بۆ زەكەریای كەفت كو بچیتە د پەرستگەها خودانی ڤە، دا بخویرێ بسوژیت.10ل دەمێ بخویر سۆتنێ، هەمی كۆمەڵا خەلكی ژ دەرڤە نڤێژ دكر.11هنگی فریشتەیەكێ خودانی[d]  بۆ وی دیار بوو و ل رەخێ راستێ ژ قوربانگەها بخویرێ یێ راوەستیای بوو.12دەمێ زەكەریای فریشتە دیتی، تێكچوو و ترس كەفتە دلێ وی.13فریشتەی گۆتێ: «زەكەریا نەترسە، چنكو داخوازا تە هاتە بهیستن و دێ هەڤژینا تە ئەلیزابێتێ كوڕەك بیت و تۆ دێ ناڤێ وی كەیە یوحەننا.14ئەو دێ بیتە كەیف و دلخۆشیا تە و دێ گەلەك مرۆڤ ب ژدایكبوونا وی دلشاد بن.15چنكو دێ ل بەرامبەری خودانی گەلەك یێ مەزن بیت. ب ئێكجاری شەراب و مەیێ ڤەناخۆت و هێشتا ئەو د زكێ دایكا خۆ دا، دێ ژ گیانێ پیرۆز[e]  پڕ بیت.[f] 16دێ گەلەكان ژ گەلێ ئیسرائیل بۆ خودان خودایێ وان ڤەگەڕینیت.17دێ ب گیان و شیانا ئلیاسی ل پێش وی چیت، داكو دلێن بابان ڤەگەڕینیتە سەر زاڕۆكان و نەگوهداران ڤەگەڕینیتە ئاقلمەندیا چاكان[g] ، داكو مللەتەكی بۆ خودانی ئامادە بكەت.»18ئینا زەكەریای پرسیارا فریشتەی كر: «دێ چەوا ژ ڤێ ئاخفتنێ پشت راست بم؟ چنكو ئەز كالەمێرم و هەڤژینا من ژی یا ب ناڤ ساڵ ڤە چووی.»19ئەڤجا فریشتەی بەرسڤا وی دا: «ئەز جبرائیلم[h]  ئەوێ ل بەر دەستێ خودێ راوەستیای، ئەز یێ هنارتیم داكو ل گەل تە بئاخڤم و ڤێ مزگینیێ بدەمە تە.20ئەڤە تۆ دێ بێدەنگ مینی و نەشێی بئاخڤی تا وێ رۆژا ئەڤ تشتە ب جهـ بهێن، چنكو تە باوەری ب ئاخفتنا من نەئینا، ئەوا دێ د دەمێ خۆ دا ب جهـ هێت.»21د وی دەمی دا خەلكێ ژ دەرڤە چاڤەڕێی زەكەریای بوو، ئەو ژ بەر گیرۆبوونا وی د ناڤ پەرستگەهێ دا حێبەتی مابوون.22دەمێ زەكەریا دەركەفتی، نەشیا بۆ وان بئاخڤیت، ئینا وان زانی ئەوی د پەرستگەهێ ڤە بینینەكا دیتی. ئەو ب ئاماژەیان ل گەل وان ئاخفت و لال ما.23دەمێ رۆژێن خزمەتا وی ب دویماهی هاتین، بەرەڤ مالا خۆ ڤەگەڕیا.24پشتی وان رۆژان هەڤژینا وی ئەلیزابێت ب دوو گیان كەفت، لێ وێ پێنج هەیڤان خۆ ڤەشارت و گۆت:25«خودانی د ڤان رۆژان دا چەند باشی ل من كر! وی بەرێ خۆ دا رەوشا من و ئەو شەرمزاریا من د ناڤ مرۆڤان دا هەی، راكر!»مزگینیا ژدایكبوونا عیسای 26ل هەیڤا شەشێ جبرائیل ژ لایێ خودێ ڤە بۆ باژێڕەكێ جەلیل هاتە هنارتن، ناڤێ وی ناسیرە بوو،27داكو بچیتە نك كچەكا پاكیزە[i]  دەزگرا زەڵامەكێ ژ بنەمالا داوودی، ناڤێ وی یوسڤ بوو و ناڤێ وێ پاكیزەیێ مەریەم بوو.28فریشتە چوو ژۆر و گۆتێ: «سڵاڤ ل تە بن ئەوا كەرەم ل گەل هاتیە كرن، خودان ل گەل تەیە.»29ئینا مەریەم ژ بەر گۆتنێن فریشتەی تێكچوو و پرسیار ژ خۆ كر: «ئەرێ تۆ بێژی ئەڤ سڵاڤە چ بیت؟»30ئەڤجا فریشتەی گۆتێ: «مەریەم، تۆ نەترسە، كەرەم ژ نك خودێ بۆ تە هاتیە دان.31ئەڤە تۆ دێ ب دوو گیان كەڤی و دێ تە كوڕەك بیت، دێ ناڤێ وی كەیە عیسا.32دێ مەزن بیت و ب كوڕێ یێ هەری بلند[j]  هێتە نیاسین و خودان خودێ دێ تەختێ بابێ وی داوودی دەتێ.33دێ هەتا هەتایێ پاشایەتیێ ل بنەمالا یەعقوبی كەت و دویماهی بۆ پاشایەتیا وی نینە.»34مەریەمێ گۆتە فریشتەی: «دێ چەوا ئەڤ تشتە چێبیت، چنكو ئەز هێشتا كچم؟»35فریشتەی گۆتێ: «گیانێ پیرۆز دێ دادەتە سەر تە و شیانا یێ هەری بلند دێ سیبەرێ ل تە كەت. ژ بەر هندێ ئەو پیرۆزێ ژ تە دبیت دێ بێژنێ كوڕێ خودێ.36ئەڤە مرۆڤا تە ئەلیزابێت ژی د پیراتیا خۆ دا ب كوڕكەكی یا ب دوو گیان كەفتی. ئەوا ب خرشی دهاتە نیاسین، ئەڤە هەیڤا وێ یا شەشێیە.37چنكو چ تشت نینە د شیانا خودێ دا نەبیت.»38ئینا مەریەمێ گۆت: «ئەڤە ئەز بەنیا خودانیمە. بلا ئەوا تە گۆتی ب جهـ بهێت.» پاشی فریشتە ژ نك چوو.مەریەم ل نك ئەلیزابێتێ 39ل وان رۆژان مەریەم رابوو ب لەز چوو دەڤەرا چیایی بۆ باژێڕەكێ هۆزا یەهودای40و چوو د مالا زەكەریای ڤە و سڵاڤ ل ئەلیزابێتێ كر.41دەمێ ئەلیزابێتێ گوهـ ل سڵاڤا مەریەمێ بووی، ئەو زاڕۆكێ د زكێ وێ دا خۆ هەڵاڤێت و ئەلیزابێت ژ گیانێ پیرۆز پڕ بوو42و ب دەنگەكێ بلند گازی كر و گۆت: «تۆ ل ناڤ ژنان یا بەرەكەتداری، بەرهەمێ زكێ تە ژی یێ بەرەكەتدارە.43ئەڤە چ بەختەوەریەكە كو دایكا خودانێ من سەرەدانا من بكەت؟44چنكو دەمێ دەنگێ سڵاڤا تە گەهشتیە گوهێ من، زاڕۆكێ د زكێ من دا خۆ ژ كەیفان دا هەڵاڤێت.45خوزیكێن وێ یا باوەری ئینای، كو ئاخفتنا خودانی دێ ب جهـ هێت، ئەوا ژ زاردەڤێ خودێ بۆ وێ هاتیە گۆتن.»مەریەم پەسنا خودێ دكەت 46مەریەمێ گۆت:«دەروونێ من پەسنا[k]  خودانی دكەت47و گیانێ من ب خودێ، قورتالكەرێ من، گەلەك كەیفخۆش دبیت،48چنكو ئەوی بەرێ خۆ دا بەلەنگازیا بەنیا خۆو ئەڤە ژ نوكە و پێڤە هەمی بەرەباب دێ بێژنە من: خوزیكێن تە.49شیانداری گەلەك كارێن مەزن ل من كرن،ناڤێ وی پیرۆزە.50دلۆڤانیا وی بەرەباب ل دویڤ بەرەبابی بۆ وانە،یێن كو ژ وی دترسن.51وی ب زەندێن خۆ كارەكێ ب هێز كرو ئەوێن د دلێ خۆ دا دفنبلند بەڵاڤ كرن.52ئەوێن ب شیان ژ تەختێ وان ئینانە خوارێو ئەوێن هەژار بلند كرن.53یێن برسی ب تشتێن باش تێر كرنو یێن دەولەمەند ژی دەستڤاڵا هنارتن.54ئەوی دلۆڤانی ئینا بیرا خۆو هاریكاریا خزمەتكارێ خۆ ئیسرائیل كر،55هەروەكو بۆ هەتا هەتایێ سۆز دایە باب و باپیرێن مەئیبراهیم و دویندەها وی.»56مەریەم نێزیكی سێ هەیڤان ل نك ئەلیزابێتێ ما و پاشی ڤەگەڕیا مالا خۆ.ژدایكبوونا یوحەننایێ تافیركەر 57هندی ئەلیزابێت بوو، رۆژێن وێ ب دویماهی هاتن و زاڕۆك بوو.58هەڤسوی[l]  و مرۆڤێن وێ گوهـ لێ بوو، كو خودانی گەلەك دلۆڤانی یا پێ بری و گەلەك ل گەل وێ دلخۆش بوون.59ل رۆژا هەشتێ هاتن دا كوڕكی سونەت بكەن و وان دڤیا ب ناڤێ بابێ وی زەكەریای ناڤ بكەن،60لێ دایكا وی گۆت: «نەخێر، دێ ناڤێ وی كەینە: یوحەننا.»61وان گۆتێ: «كەسەك ژ هۆزا تە ب ڤی ناڤی نەهاتیە ناڤكرن.»62ئینا ئەوان ب ئاماژەیان گۆتە بابێ وی كا دڤێت ناڤێ وی بكەتە چ.63زەكەریای دەپەك ژ وان خواست و ل سەر نڤیسی: «ناڤێ وی یوحەننایە.» ئینا هەمی گوهشین.64ئێكسەر دەڤێ زەكەریای ڤەبوو و ئەزمانێ وی گەڕیا و ئاخفت و پەسنا خودێ كر.65هەمی ئاكنجیێن دەوروبەرێن وان ترسیان و ئەڤ رویدانە ل هەمی چیایێن یەهودیایێ بوونە بابەتێن ئاخفتنێن وان.66هەمی گوهداران كرە د دلێ خۆ دا و گۆتن: «ئەرێ تۆ بێژی ئەڤ كوڕكە دێ بیتە چ؟» چنكو دەستێ خودانی د گەل دا بوو.سروودا زەكەریای 67بابێ وی زەكەریا ژ گیانێ پیرۆز پڕ بوو و ب سرۆشێ[m]  ئاخفت و گۆت:68«مەزناهی بۆ خودان خودایێ ئیسرائیل،چنكو سەرا گەلێ خۆ دا و رزگار كر69و بۆ مە شاخەكێ قورتالبوونێ[n] ژ بنەمالا خزمەتكارێ خۆ داوودی دروست كر،70وەكو خودێ ل سەر ئەزمانێ پێغەمبەرێن خۆ یێن بەرێ و پیرۆز گۆتی،71بۆ قورتالبوونێ ژ هەمی دوژمن و كیندارێن مە،72‏-73 دا دلۆڤانیێ بەرامبەری بابكالێن مە تەمام بكەتو پەیمانا خۆ یا پیرۆز74كو پشتی ئەم ژ دەستێ دوژمنێن مە قورتال كرین،75‏-76 بێ ترس، هەمی رۆژێن ژیانا خۆب پیرۆزی و راستداری[o]  ل بەرامبەر وی،77دا قورتالبوونێ ب رێكا لێبورینا گونەهێن وانبۆ خەلكێ وی رابگەهینی.78ژ هەستێن وی یێن دلۆڤان، دێ خودایێ مە ژ ژۆری،هەروەكو رۆژ دهەلێت،79داكو رۆناهیێ بدەتە وان،یێن ل تاریستان و سیبەرا مرنێ روینشتین،80ئەو زاڕۆك مەزن دبوو و ب گیانی ب هێز دكەفت و تا رۆژا بۆ ئیسرائیلێ دیار بووی، ل چۆلی دژیا.
a.  1‏:2 ئانكو ئەوێن پەیاما خودێ د ناڤ خەلكی دا بەڵاڤ دكر.
b.  1‏:5 1 دیرۆك 24‏:1‏-19 
c.  1‏:5 q دویندەه: نەسل یان زوڕیەت
d.  1‏:11 ل ڤێرێ ‹خودان› جهناڤێ خودێیە. ل فەرهەنگۆكێ بنێڕە خودان*.
e.  1‏:15 q گیانێ پیرۆز: ئانكو گیانێ خودێ. ل فەرهەنگۆكێ بنێڕە گیانێ پیرۆز*.
f.  1‏:15 سەرژمێری 6‏:1‏-21
g.  1‏:17 مەلاخی 4‏:5‏-6
h.  1‏:19 q جبرائیل: ئێكە ژ وان هەردوو فریشتەیێن ناڤێ وان د پەرتووكا پیرۆز دا هاتی. بنێڕە دانیێل 8‏:16‏
i.  1‏:27 q پاكیزە: ئانكو ئەوا كچینیا خۆ ژ دەست نەدای.
j.  1‏:32 q یێ هەری بلند: ئانكو خودێ.
k.  1‏:46 q پەسن: مەدح و سەنا
l.  1‏:58 جیران
m.  1‏:67 q سرۆش: ب عەرەبی ‹وحي›.
n.  1‏:69 q شاخەكێ قورتالبوونێ: ئانكو قورتالكەرەكێ ب هێز. ل فەرهەنگۆكێ بنێڕە شاخ*.
o.  1‏:75‏-76 q راستداری: راست و دروستی

مزگینیا مەرقۆسی   به‌شێ 16مزگینیا لوقای   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 2ژدایكبوونا عیسایێ مەسیح 1ل وی سەردەمی ئوگستۆسێ قەیسەر فەرمانەك دا، هەمی مرۆڤێن ئیمپراتۆریێ بهێنە سەرژمێركرن.2ئەڤە ئێكەم سەرژمێری بوو هاتیە كرن، دەمێ كرینیۆسی حوكمڕانی ل سوریایێ[a]  دكر.3ئینا هەمی چوونە باژێڕێن خۆ، دا ناڤێن خۆ تۆمار بكەن.4یوسڤ ژی ژ باژێڕێ ناسیرە ل دەڤەرا جەلیل چوو باژێڕێ داوودی یێ كو دبێژنێ بێت‌لەحم ل دەڤەرا یەهودیایێ، چنكو ئەو ژ بنەمال و بابكێ داوودی بوو،5دا ناڤێ وی ل گەل دەزگرا وی، مەریەمێ ئەوا دووگیان، بهێتە تۆماركرن.6دەمێ ئەو ل وێرێ، رۆژێن مەریەمێ تەمامبوون و بوو دەمێ زاڕۆكبوونێ.7وێ كوڕێ خۆ یێ نەخری بوو و د پێچكەكێ پێچا و د هافڕی دا رازاند، چنكو د خانی ڤە جهێ وان نەبوو.شڤان و فریشتە 8ل وێ دەڤەرێ هندەك شڤان هەبوون ل چۆلی دمان، ب شەڤێ نوبەداری ل كەرێ پەزی دگرت.9ژ نشكەكێ ڤە فریشتەیەكێ خودانی بۆ وان دیار بوو و مەزناهیا خودانی دەوروبەرێن وان كرە رۆناهی و ترسەكا مەزن ئەو گرتن.10فریشتەی گۆتە وان: «نەترسن، ئەڤە ئەز یێ مزگینیا دلخۆشیەكا مەزن ددەمە هەوە، كو دێ بۆ هەمی مللەتی بیت.11ئەڤرۆ ل باژێڕێ داوودی قورتالكەرەك بۆ هەوە یێ ژ دایك بووی، ئەو ژی مەسیحێ[b]  خودانە.12نیشان ژی بۆ هەوە دێ ئەڤە بیت: دێ زاڕۆكەكێ د ناڤ پێچكێ دا پێچایی و د هافڕی دا رازایی بینن.»13ژ نشكەكێ ڤە گەلەك سەربازێن ئەسمانی ل گەل فریشتەی دیار بوون و پەسنا[c]  خودێ كرن و گۆتن:14«مەزناهی بۆ خودێ ل بلنداهیانو ل سەر ئەردی ژی ئاشتی بۆ مرۆڤان،15دەمێ فریشتەیان شڤان هێلاین و چووینە ئەسمانی، شڤانان گۆتە ئێكودوو: «ئەڤجا دا بچینە بێت‌لەحم، دا ئەڤ تشتێ رویدای و خودانی گەهاندیە مە، ببینین.»16شڤان ب لەز چوون، مەریەم و یوسڤ دیتن و زاڕۆك د هافڕی دا یێ رازایی بوو.17دەمێ دیتین، ئەو ئاخفتنا دەربارەی زاڕۆكی بۆ وان هاتیە گۆتن بەڵاڤ كر.18هەمی ئەوێن ئەڤ ئاخفتنە ژ شڤانان گوهـ لێ بووی، گوهشین.19لێ هندی مەریەم بوو، ئەڤ تشتە هەمی د دلێ خۆ دا هەلدگرتن و ب كویری هزر تێدا دكر.20شڤان ڤەگەڕیان سوپاسی و پەسنا خودێ دكر، ژ بەر بجههاتنا هەمی تشتێن دیتین و گوهـ لێ بووین، هەروەكو فریشتەی گۆتیە وان.بناڤكرنا عیسای 21پشتی هەشت رۆژ ب سەر ژدایكبوونێ ڤە بورین، دەمێ سونەتكرنا وی هات[d]  و ناڤێ وی كرنە عیسا، هەروەكو ژ لایێ فریشتەی ڤە، بەری دایكا وی ب وی ب دووگیان بكەڤیت، ناڤ ل سەر هاتیە دانان.عیسا بۆ خودێ دهێتە پێشكێشكرن 22دەمێ ل دویڤ دەستوورێ مووسای رۆژێن پاقژكرنا وان هاتین، وان كوڕك برە ئورشەلیمێ، دا پێشكێشی خودانی بكەن،23هەروەكو د دەستوورێ خودانی دا هاتیە نڤیسین: «هەر نەخریەك ژ نێران دبێژنێ پیرۆزێ خودانی»[e] 24و داكو قوربانەكی بدەن، وەكو د دەستوورێ خودانی دا هاتی: «ژ جۆتەكێ كەڤۆكان یان دوو تێژكێن كووتران»[f] .25زەڵامەك ل ئورشەلیمێ هەبوو دگۆتنێ شەمعون. یێ راست و ژ خودێ ترس بوو. چاڤەڕێی دلخۆشكرنا[g]  ئیسرائیلێ بوو و گیانێ پیرۆز ل سەر بوو.26ژ لایێ گیانێ پیرۆز ڤە بۆ وی هاتبوو دیاركرن، كو ئەو نامریت تاكو مەسیحێ خودانی نەبینیت.27گیانێ پیرۆز بەرێ شەمعونی دابوو پەرستگەهێ، ل دەمێ دایك و بابێن عیسایێ زاڕۆك ئەو گەهاندیە پەرستگەهێ، دا بۆ وی ئەوا د دەستووری دا هاتی، بكەن.28شەمعونی ئەو هەمبێز كر و سوپاسیا خودێ كر و گۆت:29«ئەڤجا خودانێ من یێ باڵادەست، نوكە تۆ ل دویڤ گۆتنا خۆبەنیێ خۆ ب ئاشتیانە بەرددەی،30چنكو ئەڤە چاڤێن من قورتالكرنا تە دیتن،31ئەوا تە ل بەر چاڤێ هەمی مللەتان ئامادەكری.[h] 32ئەوە رۆناهی بۆ ڤەكرنا چاڤێن نەجوهیانو شانازی بۆ گەلێ تە ئیسرائیل.[i] »33دایك و بابێن عیسای ژ ڤان ئاخفتنێن دەربارەی وی هاتینە گۆتن، گوهشین.34شەمعونی ئەو بەرەكەتدار كرن و گۆتە مەریەما دایكا وی: «بەرێ خۆ بدێ، ئەڤ زاڕۆكە بۆ كەفتن و رابوونا گەلەكان ل ئیسرائیلێ یێ هاتیە دانان و وەكو نیشانەكێ دێ بەرهنگاری لێ هێتە كرن،35داكو دلێن گەلەكان بهێنە ئاشكراكرن. دێ شیرەك دلێ تە ژی كون كەت.»36پێغەمبەرەكا ژن هەبوو، دگۆتنێ حەننا كچا پەنوئێلی ژ هۆزا ئاشێر بوو و گەلەك یا ب ناڤ ساڵ ڤە چوویبوو. پشتی شوی كرنێ حەفت ساڵان ل گەل مێرێ خۆ ژیابوو37و هەشتێ و چوار ساڵان بیژن مابوو. ئەوێ پەرستگەهـ ب جهـ نەدهێلا، ب شەڤ و رۆژان پەرستن دكر ب رۆژی گرتنێ و نڤێژان.38د وی دەمی دا ئەو هات و ل نك وان راوەستیا و دەست ب پەسنا خودێ كر و دەربارەی عیسای بۆ هەمیێن چاڤەڕێیا رزگاركرنا ئورشەلیمێ دكرن، ئاخفت.مەریەم و یوسڤ و عیسایێ زاڕۆك ڤەدگەڕنە ناسیرە 39پشتی وان هەمی تشت ل دویڤ دەستوورێ خودانی ب جهـ ئیناین، بۆ باژێڕێ خۆ ناسیرە كو دكەڤیتە هەرێما جەلیل ڤەگەڕیانە ڤە.40زاڕۆك مەزن دبوو و ب هێز دكەفت و ژ ئاقلمەندیێ پڕ دبوو و كەرەما خودێ ل سەر بوو.عیسایێ زاڕۆك ل پەرستگەهێ دمینیت 41دایك و بابێن وی ساڵێ جارەكێ ژ بەر جەژنا دەربازبوونێ[j]  دچوونە ئورشەلیمێ.42دەمێ ژیێ وی گەهشتیە دوازدە ساڵیێ، ل دویڤ داب و نەریتێن جەژنێ چوونە ئورشەلیمێ.43پشتی رۆژێن جەژنێ تەمام بووین، دەمێ رێكا ڤەگەڕیانێ گرتی، عیسایێ لاوك ما ل ئورشەلیمێ و دایك و بابێن وی نەدزانی.44وان هزر كر یێ د ناڤ كاروانیان دا، رێیا رۆژەكێ چوون، پشتی هنگی د ناڤ كەس و ناسیارێن خۆ دا لێ گەڕیان.45لێ دەمێ نەدیتی، ڤەگەڕیانە ئورشەلیمێ و لێ گەڕیان.46پشتی هنگی ب سێ رۆژان عیسا ل پەرستگەهێ دیت یێ د ناڤبەرا مامۆستایێن دەستووری دا روینشتیە و گوهێ خۆ ددەتێ و پرسیاران ژ وان دكەت.47هەمی مرۆڤێن ئاخفتنێن وی دبهیستن، ژ تێگەهشتن و بەرسڤێن وی دگوهشین.48دەمێ چاڤێ دای و بابێن وی ب وی كەفتی، مەندەهۆش بوون و دایكا وی گۆتێ: «كوڕێ من، تە بۆچی ئەڤە ب سەرێ مە ئینا؟ ئەز و بابێ تە ب شەپرزەیی ل تە دگەڕیاین.»49عیسای بەرسڤا وان دا و گۆت: «بۆچی هوین ل من دگەڕیان؟ ئەرێ ما هەوە نەدزانی كو پێدڤیە ئەز ل مالا بابێ خۆ بم؟[k] »50لێ ئەو د ئاخفتنێن وی نەگەهشتن.51پاشی ل گەل وان بەرەڤ باژێڕێ ناسیرە ڤەگەڕیا و گوهدارێ وان بوو و دایكا وی ئەڤ تشتە هەمی د دلێ خۆ دا هەلدگرتن.52عیسای ژی ژ لایێ ئاقلمەندی و بەژنێ و رەزامەندیێ ل نك خودێ و مرۆڤان گەشە دكر.
a.  2‏:2 q سوریا: ل فەرهەنگۆكێ بنێڕە.
b.  2‏:11 ل فەرهەنگۆكێ بنێڕە مەسیح*.
c.  2‏:13 q پەسن: مەدح و سەنا
d.  2‏:21 پەرستن و پیرۆزی 12‏:3
e.  2‏:23 دەركەفتن 13‏:2، 12‏-16
f.  2‏:24 پەرستن و پیرۆزی 12‏:1‏-8
g.  2‏:25 ئانكو قورتالكرن ژ بندەستیێ.
h.  2‏:31 ئیشایا 40‏:5؛ 52‏:10
i.  2‏:32 ئیشایا 42‏:6؛ 49‏:6؛ 52‏:10
j.  2‏:41 ل فەرهەنگۆكێ بنێڕە جەژنا دەربازبوونێ*.
k.  2‏:49 د شیان دایە هۆسا ژی بهێتە وەرگێڕان: پێدڤیە ئەز مژویلی كاروبارێن بابێ خۆ بم؟

مزگینیا لوقای   به‌شێ 1مزگینیا لوقای   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 3یوحەننایێ تافیركەر 1ل ساڵا پازدێ ژ حوكمڕانیا تیبەریۆسێ قەیسەر، دەمێ پیلاتۆسێ پونتی والیێ یەهودیایێ و هێرودێس دەستهەلاتدارێ جەلیلێ[a]  و برایێ وی فیلیپۆس دەستهەلاتدارێ ئیتوریایێ و تراخونیتسێ و لیسانیۆس دەستهەلاتدارێ ئەبیلینێ،2دەمێ حەننان و قەیافای سەرۆكاتیا كاهنان دكر، هنگی پەیڤا خودێ بۆ یوحەننایێ كوڕێ زەكەریای ل چۆلی هات.3یوحەننا چوو ل سەرانسەری رویبارێ ئوردن رادگەهاند، كو خەلك ل خۆ بزڤڕن و بهێنە تافیركرن[b] ، داكو ل گونەهێن وان بهێتە بورین.4هەروەكو د پەرتووكا ئیشایا پێغەمبەری دا هاتیە نڤیسین:«دەنگەك ل چۆلی گازی دكەت:5هەر نهالەك دێ هێتە داگرتنو هەر چیایەك و گرەك دێ هێتە نزمكرن6و هەر كەسەك دێ قورتالبوونا خودێ بینیت.›»[c] 7یوحەننای دگۆتە ئەوان كەسان، یێن لێ خڕڤەبووین دا ل سەر دەستێ وی بهێنە تافیركرن: «هەی تێژكێن ماران، كێ هوین ئاگەهدار كرینە ژ تۆڕەبوونا بهێت بڕەڤن؟8بەرهەمێن وەسا بدەن، كو هەژی لخۆزڤڕینێ بن و د دلێ خۆ دا نەبێژن ‹ئیبراهیم بابێ مەیە.› چنكو ئەز دبێژمە هەوە: خودێ دشێت ژ ڤان بەران زاڕۆكان بۆ ئیبراهیمی دەربئێخیت.9ئەڤە دەڤێ بڤری یێ ل سەر رەها دارێ هاتیە دانان. ئەڤجا هەر دارەكا بەرهەمەكێ باش نەدەت، دێ هێتە بڕین و بۆ ناڤ ئاگری هێتە هاڤێتن.»10كۆمبوویان پرسیار ژێ كر: «پا ئەم چ بكەین؟»11یوحەننای بەرسڤا وان دا: «یێ دوو كراس هەبن، بلا ئێكی بدەتە یێ بێ كراس و یێ خوارن هەبیت، بلا هەر وی تشتی بكەت.»12هندەك باجگر ژی هاتن داكو بهێنە تافیركرن و پرسیار ژێ كر: «مامۆستا، ئەم چ بكەین؟»13یوحەننای گۆتە وان: «پتر ژ وێ یا بۆ هەوە هاتیە دەستنیشانكرن وەرنەگرن.»14هندەك سەربازان ژی پرسیار ژێ كر «پا ئەم چ بكەین؟» یوحەننای بەرسڤا وان دا: «ب زۆری یان ب شاهدەییا ب درەو پارەی ژ كەسێ نەستینن و ب مووچێ خۆ رازی بن.»15خەلك یێ ب هیڤی بوو و هەمیان دەربارەی یوحەننای د دلێ خۆ دا پرسیار دكر: «ئەرێ ئەڤە مەسیحە؟»16یوحەننای بەرسڤا وان هەمیان دا: «ئەز هەوە ب ئاڤێ تافیر دكەم، لێ ئێكێ ژ من ب هێزتر دێ هێت، ئەوێ ئەز هەژی هندێ نینم بەندكێ پێلاڤا وی ڤەكەم. ئەو دێ هەوە ب گیانێ پیرۆز و ئاگری تافیر كەت.17ملهێبا وی یا د دەستی دا، دا بێدەرا خۆ پاقژ بكەت و گەنمی د عومبارا خۆ دا خڕڤە كەت، لێ كایێ دێ ب ئاگرەكێ ناڤەمریێت، سوژیت.»18هۆسا یوحەننای دەربارەی گەلەك تشتێن دی ئاگەهداریا خەلكی دكر و مزگینی ددا وان.19لێ هێرودێسێ دەستهەلاتدار، ئەوێ یوحەننای پاشڤە بری، ژ بەر ژنبرا وی هیرودیایێ و ژ بەر هەمی خرابیێن وی كرین،20زێدەباری ئەوان هەمیان ئەو رابوو یوحەننا كرە د زیندانێ دا.تافیركرنا عیسای 21دەمێ هەمی خەلك هاتینە تافیركرن، عیسا ژی هاتە تافیركرن. دەمێ عیسای نڤێژ دكر، ئەسمان ڤەبوو22و گیانێ پیرۆز ب شێوەیێ لەشەكێ وەكو كووترەكێ هاتە خوار و ل سەر وی دادا و دەنگەك ژ ئەسمانی هات و گۆت: «تۆ كوڕێ منی یێ خۆشتڤی، دلێ من ب تە یێ خۆش بووی.»بنیاتێ عیسای 23دەمێ عیسای دەست پێ كری، ژیێ وی نێزیكی سیهـ ساڵان بوو و ل نك خەلكی ئەو بوو، كو عیسا كوڕێ یوسڤێ كوڕێ هێلیێ24كوڕێ مەتتاتێ كوڕێ لێڤیێ كوڕێ مەلكیێ كوڕێ یاننایێ كوڕێ یوسڤێ25كوڕێ مەتتیسیایێ كوڕێ عامۆسێ كوڕێ ناحومێ كوڕێ حێسلیێ كوڕێ نەجایێ26كوڕێ مەحەتێ كوڕێ مەتتیسیایێ كوڕێ شێمەینێ كوڕێ یوسێخێ كوڕێ یۆدایێ27كوڕێ یۆحەنانێ كوڕێ ریسایێ كوڕێ زەروبابلێ كوڕێ شەئەلتئێلێ كوڕێ نەریێ28كوڕێ مەلكیێ كوڕێ ئەددیێ كوڕێ قۆسامێ كوڕێ ئێلمودامێ كوڕێ ئێری،29كوڕێ یەشوعێ كوڕێ ئەلیعەزەرێ كوڕێ یۆریمێ كوڕێ مەتتاتێ كوڕێ لێڤیێ30كوڕێ شەمعونێ كوڕێ یەهودایێ كوڕێ یوسڤێ كوڕێ یۆنامێ كوڕێ ئێلیاقیمێ31كوڕێ مەلەیایێ كوڕێ مەنای كوڕێ مەتتاسایێ كوڕێ ناتانێ كوڕێ داوودێ32كوڕێ یێشایێ كوڕێ عوڤێدێ كوڕێ بۆعەزێ كوڕێ سەلمۆنێ كوڕێ نەحشۆنێ33كوڕێ عەمینادابێ كوڕێ رامێ كوڕێ حەسرۆنێ كوڕێ پێرێزێ كوڕێ یەهودایێ34كوڕێ یەعقوبێ كوڕێ ئیسحاقێ كوڕێ ئیبراهیمێ كوڕێ تێرەحێ كوڕێ ناحۆرێ35كوڕێ سەرووگێ كوڕێ رەعۆیێ كوڕێ پەلەگێ كوڕێ عێڤەرێ كوڕێ شێلەحێ36كوڕێ قێنانێ كوڕێ ئەرپەخشادێ كوڕێ سامێ كوڕێ نوحێ كوڕێ لامەخێ37كوڕێ مەتوشێلەحێ كوڕێ حەنۆخێ كوڕێ یارەدێ كوڕێ مەهەلەلئێلێ كوڕێ قینانێ38كوڕێ ئەنۆشێ كوڕێ شیتێ كوڕێ ئادەمێ كوڕێ خودێیە.
a.  3‏:1 q هێرودێسێ دەستهەلاتدار: هێرودێس ئەنتیپاسە. ل فەرهەنگۆكێ بنێڕە هێرودێس*.
b.  3‏:3 q تافیركرن: ئانكو ژێرئاڤكرن كو نیشانە بۆ تۆبەكرنێ و پاقژبوونێ ژ گونەهان. ل فەرهەنگۆكێ بنێڕە.
c.  3‏:6 ئیشایا 40‏:3‏-5

مزگینیا لوقای   به‌شێ 2مزگینیا لوقای   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 4ئبلیس عیسای تاقی دكەت 1عیسا ژ رویبارێ ئوردن ڤەگەڕیا، یێ پڕ ژ گیانێ پیرۆز. گیانی چل رۆژان رێڤەبەریا وی د چۆلی دا دكر2و ژ لایێ ئبلیسی ڤە دهاتە تاقیكرن. ل وان رۆژان چ نەخوار، دەمێ هەر چل رۆژ ب دویماهی هاتین، برسی بوو.3ئبلیسی گۆتێ: «ئەگەر تۆ كوڕێ خودێی، بێژە ڤی بەری ببە نان.»4عیسای بەرسڤا وی دا و گۆتێ: «یا هاتیە نڤیسین: ‹مرۆڤ نە ب تنێ ب نانی دژیت.›[a] »5پاشی ئبلیسی ئەو برە جهەكێ بلند و هەمی پاشایەتیێن جیهانێ د چركەیەكێ دا نیشا دان6و گۆتێ: «ئەز دێ ڤێ هەمی دەستهەلاتێ و مەزناهیا وان دەمە تە، چنكو ئەڤ جیهانە بۆ من یا هاتیە دان و ئەز ژی دێ دەمە وی یێ من بڤێت،7لەوما ئەگەر تۆ بۆ من سوجدێ ببەی، هەمی دێ بنە یێن تە.»8عیسای بەرسڤا وی دا و گۆتێ: «یا هاتیە نڤیسین: ‹بۆ خودان خودایێ خۆ سوجدێ ببە و وی ب تنێ بپەرێسە.›[b] »9پاشی ئبلیسی ئەو برە ئورشەلیمێ و ل سەر لێڤا بانێ پەرستگەهێ راوەستاند و گۆتێ: «ئەگەر تۆ كوڕێ خودێی، خۆ ژ ڤی بانی بهاڤێژە خوارێ،10چنكو یا هاتیە نڤیسین: ‹ئەو دێ دەربارەی تە فەرمانێ ل فریشتەیێن خۆ كەت، كو تە بپارێزن›11و ‹ئەو دێ تە ل سەر دەستێن خۆ هەلگرن، نەكو پێیێ تە ب بەرەكی بكەڤیت.›[c] »12ئینا عیسای بەرسڤا وی دا و گۆتێ: «یا هاتیە گۆتن: ‹خودان خودایێ خۆ تاقی نەكە.›[d] »13دەمێ ئبلیسی هەمی تاقیكرن ب دویماهی ئیناین، عیسا تا دەمەكی هێلا و چوو.عیسا ل جەلیلێ دەست ب كارێ خۆ دكەت 14عیسا ب هێزا گیانی[e]  بەرەڤ دەڤەرا جەلیل ڤەگەڕیا و ناڤودەنگێن وی ل هەمی گوندێن دەوروبەران بەڵاڤ بوون.15ئەوی ل كنیشتەیێن[f]  وان فێركرن دكر و هەمیان پەسنا[g]  وی دكر.باژێڕێ ناسیرە عیسای رەت دكەت 16پاشی هاتە باژێڕكێ ناسیرە، ئەوێ لێ مەزن بووی و ل دویڤ تیتالێن خۆ، ل رۆژا شەمبیێ چوو د كنیشتەیێ ڤە و رابوو ژ پێرڤە داكو بخوینیت.17ئینا پەرتووكا ئیشایا پێغەمبەری داڤێ. دەمێ پەرتووك ڤەكری ئەو جهـ دیت، ئەوێ كو تێدا هاتبوو نڤیسین:18«گیانێ خودانی ل سەر منە،چنكو وی ئەز یێ ب زەیتكرنێ[h]  دەستنیشان كریم19دا مزگینیا هاتنا ساڵا خودانی یا رەزامەندیێ رابگەهینم.»[i] 20پاشی پەرتووك پێچا[j]  و داڤ خزمەتكاری و روینشت و هەمی كەسێن ل كنیشتەیێ ئامادە، چاڤێن وان رك ل عیسای بوون21و دەست پێ كر و گۆتە وان: «ئەڤرۆ ب بهیستنا هەوە، ئەڤ نڤیسارە ب جهـ هات.»22هەمیان ل وێرێ بەحسێ وی ب باشی دكر، ژ گۆتنێن چاكانە یێن ژ دەڤێ وی دەركەفتین، حێبەتی دبوون و پرسیار دكر: «ما ئەڤە نە كوڕێ یوسڤیە؟»23ئەڤجا گۆتە وان: «بێگۆمان هوین دێ ڤێ گۆتنێ بێژنە من: ‹نۆژدارۆ، خۆ چارەسەر بكە!› و ئەوێن مە بهیستین تە ل كەفەرناحوم یێن كرین، ل باژێڕێ خۆ ژی بكە.»24هەروەسا گۆت: «راستیێ دبێژمە هەوە: چ پێغەمبەر د باژێڕێ خۆ دا ناهێنە وەرگرتن.25ئەز راستیێ دبێژمە هەوە: ل سەردەمێ ئلیاسی، دەمێ سێ ساڵ و شەش هەیڤان باران نەباری و كولبەكا مەزن ل ئەردی هەمیێ چێبووی، گەلەك بیژن ل ئیسرائیلێ هەبوون،26لێ ئلیاس بۆ كەسەكێ ژ وان نەهاتبوو هنارتن، ژبلی بیژنەكێ ل سارێفاتا سایدایێ.[k] 27هەروەسا ل سەردەمێ ئەلیشەع پێغەمبەری ژی گەلەك ل ئیسرائیلێ هەبوون تووشی گوڕیاتیێ ببوون، لێ كەس ژ وان نەخۆشان چارەسەر نەبوو، ب تنێ نەعمانێ سوری[l]  نەبیت.»28دەمێ ئەوێن د كنیشتەیێ ڤە، ئەڤ ئاخفتنە بهیستی، هەمی تۆڕە بوون29و رابوون ژ باژێڕی دەرئێخست و برە سەر لێڤا وی چیایێ باژێڕێ وان ل سەر هاتیە ئاڤاكرن، داكو تێدا بهاڤێژن.30لێ عیسا د ناڤ هەمیان را دەرباز بوو و چوو.عیسا گیانەكێ پیس دەردئێخیت 31ئەو خوار كەفتە كەفەرناحوم، كو باژێڕەكێ دەڤەرا جەلیلێیە و د شەمبیێ دا خەلك فێر دكر.32خەلك ژ فێركرنا وی حێبەتی بوون، چنكو ئاخفتنا وی یا ب دەستهەلات بوو.33ل كنیشتەیێ زەڵامەك هەبوو گیانەكێ پیس د وی دا بوو، ئینا وی ب دەنگەكێ بلند گازی كر:34«وەی! عیسایێ ناسیرەیی، تە چ ژ مە دڤێت؟ تۆ هاتی مە ژ ناڤ ببەی؟ ئەز دزانم تۆ كی، تۆ پیرۆزێ خودێی.»35عیسای ئەو پاشڤە بر و گۆتێ: «بێدەنگ بە و ژێ دەركەڤە.» ئەڤجا ئەجنەی ئەو ل ناڤەندا وان ل ئەردی دا و بێی ب ئێشینیت ژێ دەركەفت.36گوهشینێ هەمی گرتن و پرسیار ژ ئێكودوو كرن «ئەڤە چ پەیڤە؟ ب دەستهەلات و هێز فەرمانێ ل گیانێن پیس دكەت و دەردكەڤن!»37ئێدی ناڤودەنگێن وی ل هەمی دەڤەرێن دەوروبەر بەڵاڤ دبوون.عیسا گەلەك نەخۆشان ساخ دكەت 38پاشی ژ كنیشتەیێ دەركەفت و چوو مالا شەمعونی. تایەكا گەلەك دژوار ل خەسیا شەمعونی بوو. ئەڤجا وان هاریكاری ژێ خواست.39عیسا ل هنداڤ وێ راوەستیا و ل تایا وێ خوڕی، ئینا تایێ بەردا و ئێكسەر رابووڤە و وێ دەست ب خزمەتا وان كر.40دەمێ رۆژ ئاڤا دبوو، هەر كەسێ نەخۆشەك هەبا و چ جۆرێ ئێشێ لێ با، دئینانە نك عیسای و ئەوی دەستێن خۆ ددانانە سەر هەر ئێك ژ وان و ساخ دكرن.41ئەجنە ژی ژ گەلەكان دەردكەفتن و گازی دكرن و دگۆتن: «تۆ كوڕێ خودێی.» ئەوی ئەو پاشڤە دبرن و نەدهێلا بئاخڤن، چنكو وان دزانی ئەو مەسیحە.عیسا د كنیشتەیان ڤە مزگینیێ رادگەهینیت 42دەمێ رۆژ هەلاتی، چوو جهەكێ ڤەدەر و خەلك لێ دگەڕیا و هاتنە نك وی و مانە پێڤە كو وان ب جهـ نەهێلیت،43لێ گۆتە وان: «دڤێت ئەز مزگینیا پاشایەتیا خودێ بگەهینمە باژێڕێن دی ژی، چنكو ژ بەر ڤێ چەندێ ئەز یێ هاتیمە هنارتن.»44و ل كنیشتەیێن یەهودیایێ ب بەردەوامی مزگینی رادگەهاند.
a.  4‏:4 گۆتارا مووسای 8‏:3
b.  4‏:8 گۆتارا مووسای 6‏:13
c.  4‏:11 زەبوور 91‏:11‏-12
d.  4‏:12 گۆتارا مووسای 6‏:16
e.  4‏:14 q گیان: ئانكو گیانێ پیرۆز، كو گیانێ خودێیە. 
f.  4‏:15 q كنیشتە: جهێ پەرستنێ یێ جوهیانە. ل فەرهەنگۆكێ بنێڕە.
g.  4‏:15 q پەسن: مەدح و سەنا
h.  4‏:18 نیشانە كو خودێ ئەو دەستنیشان كر. ل فەرهەنگۆكێ بنێڕە زەیتكرن*.
i.  4‏:19 ئیشایا 61‏:1‏-2
j.  4‏:20 ل وی سەردەمی نڤیسین ل سەر كەڤلی بوو و دهاتە پێچان.
k.  4‏:26 1 پاشا 17‏:8‏-16
l.  4‏:27 2 پاشا 5‏:1‏-14

مزگینیا لوقای   به‌شێ 3مزگینیا لوقای   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 5عیسا داخوازا شاگردێن ئێكەمین دكەت 1رۆژەكێ عیسا ل بەر لێڤا دەریاكا جەنیسارتێ[a]  یێ راوەستیای بوو، خەلك ژ بۆ گوهدانا پەیڤا خودێ ل دۆرێن وی خڕڤە ببوون.2وی دوو بەلەم ل بەر كنارێ دەریاكێ دیتن، ماسیگر ژێ دەركەفتبوون و تۆڕێن خۆ دشویشتن.3عیسا ل ئێك ژ وان بەلەمان سیار بوو، ئەو ژی یا شەمعونی بوو. داخواز ژێ كر پیچەكێ ژ دێمی دویر بئێخیت، پاشی روینشت و ژ ناڤ بەلەمێ خەلك فێر كر.4دەمێ ئاخفتنێن خۆ ب دویماهی ئیناین، گۆتە شەمعونی: «بهاژو جهێ كویر و تۆڕێن خۆ بۆ نێچیرێ بهاڤێژن.»5ئینا شەمعونی بەرسڤا وی دا: «هێژا، مە ب درێژاهیا شەڤێ هەمیێ بزاڤ كر و مە چ ماسی نەگرتن، لێ ژ بەر پەیڤا تە ئەز دێ تۆڕان هاڤێژم.»6دەمێ تۆڕ هاڤێتین، گەلەك ماسی گرتن، تاكو داڤێن تۆڕێن وان دەست ب قەتیانێ كری.7ئەڤجا ب نیشانان گازی كرە هەڤپشكێن خۆ یێن دی، ئەوێن د بەلەما دی دا، داكو بهێن و هاریكاریا وان بكەن. ئینا هاتن و هەردوو بەلەم تژی ماسی كرن و ژ گرانیا ماسیان چ نەما بوو بەلەم نقووم ببن،8لێ دەمێ شەمعونی ئەڤ تشتە دیتی، خۆ هاڤێتە بەر پێیێن عیسای و گۆت: «خودان، ژ من دویر بكەڤە، چنكو ئەز مرۆڤەكێ گونەهكارم.»9چنكو ئەو و هەمی مرۆڤێن ل گەل وی، ژ بەر وێ نێچیرا ماسیێن وان گرتین، مەندەهۆش ببوون،10یەعقوب و یوحەننایێ كوڕێن زەبەدی هەڤپشكێن شەمعونی ژی مەندەهۆش ببوون. ئینا عیسای گۆتە شەمعونی: «نەترسە! ژ نوكە و پێڤە تۆ دێ نێچیرڤانیا مرۆڤان[b]  كەی.»11پشتی وان بەلەم ڤەگەڕاندینە دێمی، هەمی تشت هێلان و ب دویڤ وی كەفتن.عیسا زەڵامێ لەش گوڕی ساخ دكەت 12جارەكێ عیسا ل باژێڕەكی بوو، مرۆڤەك لێ هەبوو لەشێ وی هەمیێ گوڕی[c]  بوو. دەمێ وی عیسا دیتی خۆ دەڤ و دەڤ هاڤێتە ئەردی و هیڤی ژێ كرن و گۆت: «خودان! ئەگەر تە بڤێت، تۆ دشێی من پاقژ بكەی.»13عیسای دەستێ خۆ درێژ كر و دەست كرێ و گۆت: «من دڤێت، پاقژ ببە.» د جهـ دا گوڕیاتی ژێ چوو14و شیرەت لێ كر كو ڤێ چەندێ نەبێژیتە كەسەكی، لێ گۆتێ: «هەڕە و خۆ نیشا كاهنی بدە و ئەوا مووسای فەرمان پێ دای پێش پاقژبوونا خۆ ڤە پێشكێش بكە، وەك شاهدەیی بۆ هەمیان.»15لێ ناڤودەنگێن عیسای پتر بەڵاڤ دبوون و خەلكەكێ زۆر كۆم دبوون، داكو گوهێ خۆ بدەنێ و ل سەر دەستێ وی ژ نەساخیێن خۆ ساخ ببن.16لێ وی خۆ ڤەدكێشا جهێن ڤەدەر و نڤێژدكرن.لێبورین و ساخكرنا مرۆڤەكێ فاڵنجی 17رۆژەكێ عیسای فێركرن دكر، ل وێرێ هندەك فەریسی و مامۆستایێن دەستووری، ئەوێن ژ هەمی گوندێن جەلیل و یەهودیایێ و ئورشەلیمێ هاتین، د روینشتی بوون. هێزا خودانی بۆ ساخكرنێ ل گەل وی بوو.18وی دەمی هندەك زەڵامان فاڵنجیەك ل سەر نڤینان هەلگرتبوو، ئەوان بزاڤ دكر ببەنە ژۆر و داننە بەر عیسای.19دەمێ ژ بەر بۆشاتیێ ئەو نەشیاین بچنە ژۆر، برە سەربانی و هندەك قەرمید راكرن و ب نڤین ڤە داهێلا نیڤا مالێ، ل بەرسینگێ عیسای.20دەمێ عیسای باوەریا وان دیتی، گۆت: «كوڕێ من[d] ، ل گونەهێن تە هاتە بورین.»21ئینا مامۆستایێن دەستووری و فەریسیان دەست پێ كر د دلێ خۆ دا گۆتن: «ئەڤە كیە كوفریان دكەت؟ كی دشێت ل گونەهان ببوریت، ئەگەر خودێ نەبیت؟»22لێ عیسای زانی ئەو هزرێ د چ دا دكەن، ئەڤجا بەرسڤا وان دا و گۆتێ: «هوین چ هزرا د دلێ خۆ دا دكەن؟23كیژ ژ ڤان ب ساناهیترە مرۆڤ بێژیت: ‹ل گونەهێن تە هاتە بورین،› یان بێژیت: ‹رابە و بڕێڤە هەڕە!›؟24لێ ئەز دێ بۆ هەوە سەلمینم كو كوڕێ مرۆڤ[e]  ل سەر ئەردی دەستهەلاتا هەی ل گونەهان ببوریت» و گۆتە ئەوێ فاڵنجی: «دبێژمە تە: رابە و نڤینێن خۆ هەلگرە و هەڕە مالا خۆ.»25د جهـ دا ل پێش چاڤێن وان رابوو و نڤینێن خۆ هەلگرتن و پەسنا[f]  خودێ دكر و چوو مالا خۆ.26مەندەهۆشیێ هەمی گرتن، وان پەسنا خودێ دكر و پڕ ب ترس ڤە دگۆتن: «ئەڤرۆ مە تشتێن حێبەتی دیتن.»عیسا گازی لێڤی دكەت 27پشتی هنگی دەركەفت و باجگرەك دیت، ناڤێ وی لێڤی بوو، ل جهێ باج وەرگرتنێ یێ روینشتی بوو، عیسای گۆتێ: «ب دویڤ من بكەڤە.»28ئەوی هەمی تشت ب جهـ هێلان و ب دویڤ وی كەفت.29پاشی لێڤی مێڤانداریەكا مەزن بۆ وی ل مالا خۆ دانا و جەماوەرەكێ مەزن ژ باجگر و كەسێن دی ل گەل وان ل سەر سفرێ د روینشتی بوون.30مامۆستایێن دەستووری و فەریسیان نەرازیبوونا خۆ بەرامبەری شاگردێن عیسای دیار كر و گۆتن: «بۆچی هوین ل گەل باجگر و گونەهكاران دخۆن و ڤەدخۆن؟»31ئینا عیسای بەرسڤا وان دا و گۆت: «مرۆڤێن ساخلەم پێدڤی ب نۆژداری نینە، لێ مرۆڤێن نەساخ.32ئەز نەهاتیمە گازی مرۆڤێن راستدار بكەم، لێ گازی یێن گونەهكار بكەم، دا ل خۆ بزڤڕن.»دانوستاندن دەربارەی رۆژیان 33ئەڤجا گۆتنێ: «شاگردێن یوحەننای و فەریسی گەلەك جاران رۆژیان دگرن و نڤێژان دكەن، لێ شاگردێن تە دخۆن و ڤەدخۆن.»34عیسای بەرسڤا وان دا و گۆت: «ما هوین دشێن وە ل داخوازكریێن داوەتێ بكەن، ب رۆژی بن، هێشتا زاڤا د ناڤ وان دا؟35لێ رۆژ دێ هێن، زاڤا دێ ژ ناڤ وان هێتە راكرن، هنگی ل وان رۆژان ئەو دێ رۆژیان گرن.»36نموونەیەك ژی بۆ وان ئینا «كەسەك نینە پاتەكی ژ جلكەكێ نوی ڤەكەت، داكو جلكەكێ كەڤن پێ پنی بكەت. ئەگەر وە بكەت، دێ جلكێ نوی دڕینیت، پاتێ ژ جلكێ نوی ڤەكری ب كێر جلكێ كەڤن ناهێت.37كەس ژی شەرابا نوی ناكەتە مەشكێن كەڤن، ئەگەر وە كر شەرابا نوی دێ مەشكان پەقینیت و شەراب دێ هێتە رشتن و مەشك دێ پویچ بن.38لێ دڤێت شەرابا نوی بكەنە مەشكێن نوی.39كەسەك ژی نینە شەرابا كەڤن ڤەخۆت و دلێ وی بچیتە شەرابا نوی، چنكو دێ بێژیت ‹یا كەڤن خۆشترە.›»
a.  5‏:1 ئانكو دەریاكا جەلیل
b.  5‏:10 ئانكو دێ مرۆڤان قاییل كەی كو ببنە شاگردێن مەسیحی.
c.  5‏:12 q گوڕی: نەساخیەكا پیستیە، نەساخ وەكو كەسەكێ هەڕمی دهاتە دیتن. ل فەرهەنگۆكێ بنێڕە.
d.  5‏:20 q كوڕێ من: دەقێ رەسەن دبێژیت: ‹مرۆڤ› 
e.  5‏:24 q كوڕێ مرۆڤ: ناڤەكە د ناڤ جوهیان دا یێ بەرنیاس بوو، ژ بەر كو د پەرتووكا دانیێل پێغەمبەری دا هەیە دانیێل 7‏:13‏-14. دەمێ عیسای ب كار دئینا، وی بەحسێ خۆ دكر. ل فەرهەنگۆكێ بنێڕە.
f.  5‏:25 q پەسن: مەدح و سەنا

مزگینیا لوقای   به‌شێ 4مزگینیا لوقای   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 6دانوستاندن دەربارەی شەمبیێ 1رۆژەكا شەمبی، عیسا د ناڤ دەخلان را دبوری و شاگردێن وی گولیێن گەنمی ڤەڕویچكاندن، ب دەستان دپەرخاندن و دخوارن.2ئینا هندەك فەریسیان گۆتە وان: «بۆچی هوین وێ دكەن، ئەوا نە رەوایە د شەمبیێ[a]  دا بهێتە كرن؟»3ئینا عیسای بەرسڤا وان دا: «ما هەوە نە خواندیە كا داوودی چ كر، دەمێ ئەو و یێن ل گەل وی برسی بووین،4چەوا چوو د مالا خودێ ڤە و نانێ پێشكێشیێ راكر و خوار و دا یێن ل گەل خۆ ژی، هەر چەندە ژبلی كاهنان نە رەوایە كەس ژێ بخۆت؟[b] »5پاشی گۆتە وان: «كوڕێ مرۆڤ خودانێ شەمبیێیە.»عیسا د شەمبیێ دا مرۆڤەكێ دەست گورۆج ساخ دكەت 6رۆژەكا دی ژ رۆژێن شەمبیێ عیسا چوو د كنیشتەیێ ڤە و دەست ب فێركرنێ كر، مرۆڤەك ل وێرێ بوو، دەستێ وی یێ راستێ یێ گورۆج[c]  بوو.7هنگی چاڤێ مامۆستایێن دەستووری و فەریسیان ل عیسای بوو، كا دێ ل شەمبیێ نەساخان ساخ كەت، چنكو ئەو ل تشتەكی دگەڕیان عیسای پێ تاوانبار بكەن.8لێ وی زانی چ د دلێ وان دایە، ئینا گۆتە زەڵامێ دەست گورۆج: «رابە و ل ناڤەندێ راوەستە.» ئەو رابوو و راوەستیا.9عیسای گۆتە وان: «ئەز دێ پرسیارەكێ ژ هەوە كەم: ئایا ل شەمبیێ كرنا كارێ باش رەوایە، یان كارێ خراب؟ قورتالكرنا ژیانەكێ یان ژناڤبرن؟»10ئەو ل وان هەمیان زڤڕی، پاشی گۆتە وی مرۆڤی: «دەستێ خۆ درێژ كە.» وی ژی وە كر و دەستێ وی ساخ بووڤە.11وی دەمی ئەو ژ تۆڕەییێ پڕ بوون و پرسیار ژ ئێكودوو كرن، كا چ ل عیسای بكەن.هەلبژارتنا هەر دوازدە هنارتیان 12د وان رۆژان دا عیسا چوو چیای داكو نڤێژان بكەت. وی ئەو شەڤ هەمی ب نڤێژان ڤە بۆ خودێ بوراند13و دەمێ رۆژ هەلاتی، گازی شاگردێن خۆ كر و دوازدە كەس ژ وان هەلبژارتن و ناڤێ ‹هنارتی› دانا سەر وان و ئەو دوازدە كەس ژی ئەڤە بوون:14شەمعون ئەوێ عیسای ناڤێ وی كریە پەترۆس، ئەندراوسێ برایێ وی، یەعقوب، یوحەننا، فیلیپۆس، بەرتولماوس،15مەتتا، توماس، یەعقوبێ كوڕێ حەلفی، شەمعونێ دگۆتنێ وەڵاتپەروەر[d] ،16یەهودایێ كوڕێ یەعقوبی و یەهودایێ ئەسخەریوتی، ئەوێ بوویە كەسەكێ بێبەخت.عیسا فێركرنێ دكەت و نەخۆشان ژی ساخ دكەت 17پشتی عیسا ل گەل وان هاتیە خوارێ، ل ئەردەكێ دەشت راوەستیا. ل وێرێ جەماوەرەكێ مەزن ژ شاگردان و خەلكەكێ گەلەك زۆر ژ هەمی دەڤەرا یەهودیایێ، ئورشەلیمێ و كنارێ سور و سایدا، لێ كۆم بوون.18ئەو هاتبوون دا گوهێ خۆ بدەنە عیسای و ژ ئێشێن خۆ ساخ ببن. ئەوێن ژ لایێ گیانێن پیس ڤە دهاتنە ئێشاندن، ساخ دبوون19و هەمی خەلكێ بزاڤ دكر دەستێ خۆ لێ بدەن، چنكو هێزەك ژ وی دەردكەفت و هەمی ساخ دكرن.خوزی و نەخوزی 20بەرێ خۆ دا شاگردێن خۆ و گۆت:«خوزیكێن هەوە گەلی هەژاران،21خوزیكێن هەوە برسیێن نوكە،چنكو هوین دێ تێر بن.22خوزیكێن هەوە دەمێ خەلك پێخەمەت كوڕێ مرۆڤ كەربێ ژ هەوە رادكەنو هەوە ژ ناڤ خۆ دەردئێخن و هەوە فهێت دكەن23ل وێ رۆژێ دلشاد بن و خۆ بهەڵاڤێژن، چنكو خەلاتێ هەوە ل ئەسمانی یێ مەزنە. بابكالێن وان ژی هۆسا رەفتار ل گەل پێغەمبەران دكر.24لێ نەخوزیكێن هەوە گەلی دەولەمەندان،چنكو هەوە خۆشیا خۆ وەرگرت.25نەخوزیكێن هەوە گەلی تێربوویێن ئەڤرۆ،چنكو هوین دێ برسی بن.26نەخوزیكێن هەوە دەمێ هەمی مرۆڤ بەحسێ هەوە ب باشی دكەن،چنكو بابكالێن وان ژی هۆسا رەفتار ل گەل پێغەمبەرێن درەوین دكر.حەز ژ دوژمنێن خۆ بكەن 27لێ دبێژمە هەوەیێن گوهدار: حەز ژ دوژمنێن خۆ بكەن و ل گەل ئەوێن كەربێ ژ هەوە رادكەن، چاكیێ بكەن.28ئەوێن نفرینان ل هەوە دكەن، بەرەكەتێ بۆ بخوازن و ئەوێن زیانێ ل هەوە دكەن، نڤێژان بۆ بكەن.29ئەگەر ئێكی زللەهەك دانا رویێ تە، رویێ خۆ یێ دی ژی بدە بەر و ئەگەر ئێكی كوركێ تە ژ تە ستاند، كراسێ خۆ ژی ژێ ڤەنەگێڕە.30هەر كەسێ ژ تە بخوازیت تۆ بدێ و هەر كەسێ تشتێن تە ژ تە بستینیت، داخوازا وان ژێ نەكە.31كا چەوا هەوە دڤێت مرۆڤ رەفتارێ ل گەل هەوە بكەن، هوین ژی وەسا رەفتارێ ل گەل بكەن.32ئەگەر هەوە ب تنێ حەز ژ وان كر، یێن حەز ژ هەوە دكەن، ئەرێ پا باشیا هەوە چیە؟ خۆ مرۆڤێن گونەهكار ژی حەز ژ وان كەسان دكەن، ئەوێن حەز ژ وان دكەن.33ئەگەر هوین ل گەل وان د باش بن ئەوێن ل گەل هەوە د باش، ئەرێ پا باشیا هەوە چیە؟ خۆ مرۆڤێن گونەهكار ژی ڤێ چەندێ دكەن.34ئەگەر هەوە قەر ل گەل وان كەسان كر، یێن هوین بزانن دێ قەرێ هەوە ل هەوە زڤڕینن، ئەرێ پا باشیا هەوە چیە؟ خۆ مرۆڤێن گونەهكار ژی ل گەل گونەهكاران ڤێ چەندێ دكەن.35لێ حەز ژ دوژمنێن خۆ بكەن و چاكیێ بكەن و قەری بدەن بێی كو چاڤەڕێی ڤەگەڕاندنێ بن. ب ڤی رەنگی خەلاتێ هەوە دێ یێ مەزن بیت و دێ بنە كوڕێن خودایێ هەری بلند. چنكو ئەو چاكیا خۆ ب سەر مرۆڤێن نەسوپاسدار و خراب دا دادرێژیت.36دلۆڤان بن هەروەكو بابێ هەوە یێ دلۆڤانە.مرۆڤێن دی دادنەكەن 37دادكرنێ نەكەن، هوین ناهێنە دادكرن. گونەهباركرنێ نەكەن، هوین ناهێنە گونەهباركرن. لێبورینێ بكەن، دێ ل هەوە هێتە بورین.38بدەن، دێ بۆ هەوە هێتە دان، پیڤانەكا باش و قوتای و حەشاندی و د سەردا چووی دێ هێتە د كۆشا هەوە دا. چنكو ب وی پیڤەرێ هوین دپیڤن، دێ بۆ هەوە ب وی هێتە پیڤان.»39بۆ وان نموونەیەك ژی ئینا: «ما كۆرە دشێت كۆرەی ب رێ ببەت؟ ئەرێ ما هەردوو ناكەڤنە د چاڵەكێ دا؟40شاگرد د سەر مامۆستایێ خۆ را نینە. لێ ئەوێ راهێنانێن خۆ تەمام كرین، دێ وەكو مامۆستایێ خۆ لێ هێت.41بۆچی تۆ زلكی د چاڤێ برایێ خۆ دا دبینی، لێ تۆ گاریتەی د چاڤێ خۆ دا نابینی؟42یان چەوا تۆ دشێی بێژییە برایێ خۆ: ‹برا، بهێلە ئەز زلكی ژ چاڤێ تە بینمە دەرێ› و گاریتەی د چاڤێ خۆ دا نابینی؟ هەی دووڕوی، ل پێشیێ گاریتەی ژ چاڤێ خۆ بینە دەرێ، هنگی دێ باش بینی كو زلكێ د چاڤێ برایێ خۆ دا بینیە دەرێ.هەر دارەك ژ بەرهەمێ وێ دهێتە نیاسین 43دارا باش بەرهەمێ خراب نادەت و دارا خراب ژی بەرهەمێ باش نادەت.44هەر دارەك ژ بەرهەمێ وێ دهێتە نیاسین. هژیر ژ ستریان ناهێنە چنین و تری ژ دڕیان ناهێتە چنین.45مرۆڤێ باش، باشیێ ژ گەنجینەیا دلێ خۆ یا باش دەردئێخیت، لێ مرۆڤێ خراب، خرابیێ ژ گەنجینەیا دلێ خۆ یا خراب دەردئێخیت، چنكو دل ب چ یێ پڕە، دەڤ وێ دبێژیت.»هۆستایێ ئاقلمەند و هۆستایێ دەبەنگ (ئەحمەق) 46بۆچی هوین دبێژنە من: ‹خودان، خودان!› و هوین ب گۆتنێن من ناكەن؟47هەر كەسێ بهێتە نك من و گوهێ خۆ بدەتە گۆتنێن من و كار پێ بكەت، ئەز دێ دیار كەم كا وەكو چیە:48ئەو وەكو وی مرۆڤیە ئەوێ خانیەك ئاڤا كری، كو كویر كۆلای و بنیات دانایە سەر كەڤری. گاڤا ئاڤ رابووی و لافاوان ل وی خانی دای، نەشیا بلڤینیت، چنكو باش هاتبوو ئاڤا كرن.49لێ هەر كەسێ گوهـ لێ بووی و كار پێ نەكەت، ئەو وەكو وی مرۆڤیە یێ خانیەكێ بێ بنیات ل سەر ئەردی ئاڤا كری. دەمێ لافاوێ لێ دای، د جهـ دا هەڕفی و هەڕفینا وی خانی گەلەك یا مەزن بوو.
a.  6‏:2 بۆ جوهیان رۆژەكا تایبەت و پیرۆزە و كار تێدا ناهێتە كرن. ل فەرهەنگۆكێ بنێڕە رۆژا شەمبی*.
b.  6‏:4 1 ساموئێل 21‏:1‏-6
c.  6‏:6 q گورۆج: ئانكو سەقەت
d.  6‏:15 q شەمعونێ وەڵاتپەروەر: بنێڕە فەرهەنگۆكێ.

مزگینیا لوقای   به‌شێ 5مزگینیا لوقای   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 7ساخكرنا خزمەتكارێ سەرلەشكەری 1پشتی هەمی ئاخفتنێن خۆ گەهاندینە گوهێن خەلكی، چوو باژێڕێ كەفەرناحوم.2سەرلەشكەری[a]  بەنیەكێ نەساخ هەبوو، كەفتبوو دەراڤێ مرنێ و ل نك وی گەلەك یێ خۆشتڤی بوو.3دەمێ وی گوهـ ل ناڤودەنگێن عیسای بووی، ریهسپیێن جوهیان هنارتنە نك وی و هیڤی ژێ كرن، كو بهێت بەنیێ وی چارەسەر بكەت،4دەمێ گەهشتینە نك عیسای، گەلەك هیڤی ژێ كرن و گۆتنێ: «ئەڤ سەرلەشكەرە گەلەكێ هەژییە تۆ داخوازا وی ب جهـ بینی،5چنكو ئەو گەلەك حەز ژ مللەتێ مە دكەت و كنیشتە یا بۆ مە ئاڤاكری.»6ئینا عیسا ل گەل وان چوو. دەمێ گەهشتیە نێزیكی مالا سەرلەشكەری، وی هندەك هەڤالێن خۆ هنارتن داكو بێژنە عیسای: «ئەزبەنی، خۆ زەحمەت نەدە، چنكو ئەز نە هەژی وێ چەندێمە تۆ بهێیە مالا من.7لەوما من خۆ هەژی نەدیت بهێمە دیدارا تە. هەما ب تنێ تۆ پەیڤەكێ بێژە، دێ خزمەتكارێ من ساخ بیت.8چنكو ئەز ب خۆ ژی یێ ل ژێر دەستهەلاتێ دانایمە و من سەرباز یێ ل ژێر دەستێ خۆ هەین، دەمێ دبێژمە ئێك ژ وان: ‹هەڕە!› دچیت و دبێژمە ئێكێ دی: ‹وەرە!› دهێت. دبێژمە بەنیێ خۆ: ‹ڤێ بكە!› دكەت.»9دەمێ عیسای گوهـ ل ڤێ چەندێ بووی، ژ وی حێبەتی بوو، پاشی ل خۆ زڤڕی و بەرێ خۆ دا وێ كۆما ل دویڤ دهێت و گۆت: «ئەز دبێژمە هەوە: خۆ ل ئیسرائیلێ ژی من باوەریەكا هۆسا مەزن نەدیتیە.»10دەمێ هنارتیێن سەرلەشكەری ڤەگەڕیاینە مال، دیتن بەنی یێ ساخ بووی.عیسا كوڕێ بیژنەكێ زیندی دكەت 11ل رۆژا دی ئەو چوو باژێڕەكی دبێژنێ ‹نایین›. شاگردێن وی و خەلكەكێ زۆر ل گەل چوون.12دەمێ نێزیكی دەرگەهێ باژێڕی بووی، وەسا چێبوو مریەك ژ باژێڕی دەردئێخست، كو ئێكانەیێ دایكا خۆ یا بیژن بوو و جەماوەرەكێ مەزن ژ باژێڕی د گەل وێ دا بوو.13دەمێ خودانی دایك دیتی، دلێ وی پێ سۆت و گۆتێ: «نەكە گری».14پاشی چوو پێش و دەست كرە داربەستێ، ئەو مرۆڤێن مری ل سەر ملێن وان، راوەستیان. وی گۆت: «لاوو، ئەز دبێژمە تە: رابە.»15ئینا مری روینشت و دەست ب ئاخفتنێ كر و عیسای ئەو گەنج دا دەستێ دایكا وی.16ترسێ دلێ وی خەلكی هەمیێ گرت، پەسنا خودێ كر و گۆتن: «پێغەمبەرەكێ مەزن یێ ژ ناڤ مە رابووی و خودێ سەرەدانا گەلێ خۆ كر.»17ئەڤ دەنگوباسە ل هەمی دەڤەرا یەهودیایێ و دەوروبەرێن وێ بەڵاڤ بوو.عیسا و یوحەننایێ تافیركەر 18شاگردێن یوحەننای ئەڤە هەمی گەهاندنە وی. یوحەننای گازی كرە دوو شاگردێن خۆ19و هنارتنە نك خودانی، داكو بێژنێ: «ئەرێ تۆی ئەوێ دێ هێت، یان خۆ ل هیڤیا ئێكێ دی بگرین؟»20دەمێ هەردوو زەڵام هاتینە نك وی، گۆتنێ: یوحەننایێ تافیركەر ئەم یێن هنارتینە نك تە و دبێژیت: «ئەرێ تۆی ئەوێ دێ هێت یان خۆ ل هیڤیا ئێكێ دی بگرین؟»21ل وی دەمی عیسای گەلەك ژ نەساخی و دەرد و گیانێن پیس ساخ كرن و بیناهی دا گەلەك مرۆڤێن كۆرە.22ئینا عیسای بەرسڤا وان دا و گۆت: «هەڕن ئەوا هەوە دیتی و بهیستی بگەهیننە یوحەننای: كۆرە یێ دبینن، لەنگ یێ بڕێڤە دچن، گوڕی یێ پاقژ دبن، كەڕ یێ دبهیسن، مری یێ رادبنەڤە و مزگینی بۆ بەلەنگازان دهێتە دان.23خوزیكێن وی یێ د من نەهەلنگڤیت[b] .»24چەوا هنارتیێن یوحەننای چوون، عیسا بۆ وی خەلكێ كۆمبووی دەربارەی یوحەننای دەست ب ئاخفتنێ كر و گۆت: «هوین دەركەفتنە چۆلی دا چ ببینن؟ لەڤەنەكێ ب بای دهەژیێت؟25ئەڤجا هوین دەركەفتن دا چ ببینن؟ مرۆڤەكێ جلكێن نازك ل بەر؟ ئەڤە ئەوێن جلێن بهاگران ل بەر خۆ دكەن و د خۆشیان دا دژین د كۆچكێن پاشایان دانە.26ئەڤجا هوین دەركەفتن دا چ ببینن؟ ئایا پێغەمبەرەكی؟ بەلێ، ئەز دبێژمە هەوە، ژ پێغەمبەرەكی ژی زێدەترە.27ئەڤەیە یێ دەربارەی وی هاتیە نڤیسین:‹ئەڤە ئەز دێ هنارتیێ خۆ ل پێشیا تە هنێرم،28ئەڤجا ئەز دبێژمە هەوە: ل ناڤ وان یێن كو ژ ژنان بووین، كەس ژ یوحەننای مەزنتر نینە. لێ بچویكترین كەس ل پاشایەتیا خودێ ژ وی مەزنترە.»29هەمی خەلكێ گوهـ ل ڤێ چەندێ بووی، تا باجگران ژی، نەخشەیێ خودێ بۆ قورتالبوونێ پەسەند كر، چنكو ئەو ل سەر دەستێ یوحەننای هاتبوونە تافیركرن.30لێ فەریسی و زانایێن دەستووری حەزا خودێ رەتكر، چنكو ل سەر دەستێ یوحەننای نەهاتبوونە تافیركرن.31«ئەرێ ئەز مرۆڤێن ڤی نفشی ب چ هەڤبەر بكەم؟ ئەرێ وەكو چنە؟32ئەو وەكو زاڕۆكێن ل بازاڕی دروینشتینە، گازی ئێكودوو دكەن و دبێژن:‹مە زڕنا بۆ هەوە لێ دا، هەوە سەما نەكر33یوحەننایێ تافیركەر هات، نە نانی دخۆت، نە ژی مەیێ ڤەدخۆت و هەوە گۆت: ‹ئەجنەیەكێ تێدا›.34كوڕێ مرۆڤ هات، دخۆت و ڤەدخۆت و هەوە گۆت ‹ئەڤە مرۆڤەكە یێ ب دویڤ خوارنێ و مەی ڤەخوارنێ كەفتی و هەڤالێ باجگر و گونەهكارانە›،35لێ ئاقلمەندی ژ لایێ هەمی زاڕۆكێن وێ ڤە دهێتە سەلماندن.»عیسا ل ژنكەكا گونەهكار دبوریت 36ئێك ژ فەریسیان داخواز ژێ كر خوارنێ ل گەل وی بخۆت، چوو مالا یێ فەریسی و ل سەر سفرێ روینشت.37ل وی باژێڕی ژنكەكا گونەهكار هەبوو. چەوا وێ ژنكێ زانی عیسا ل مالا یێ فەریسی یێ روینشتیە[c] ، گولاڤدانكەكا[d]  روینێ بێهنخۆش هەلگرت و چوو مالا وی38و ل پشت عیسای و ل نك هەردوو پێیێن وی و ب گریڤە راوەستیا و دەست پێ كر ب رۆندكان پێیێن وی تەڕ كرن و ب پرچا خۆ زوها كرن و هەردوو پێیێن وی ماچی دكرن و بێهنا خۆش لێ دكر.39دەمێ فەریسیێ ئەو مێڤان كری ئەڤ تشتە دیتی، ل گەل خۆ ئاخفت و گۆت: «ئەگەر ئەڤە پێغەمبەر با، دا زانیت كا كیە دەست دكەتێ و كا چ جۆرە ژنە، چنكو یا گونەهكارە!»40ئینا عیسای بەرسڤا وی دا و گۆت: «شەمعون، من تشتەكێ هەی دێ بۆ تە بێژم» شەمعونی بەرسڤ دا و گۆت: «بێژە مامۆستا.»41عیسای گۆت: «قەردەرەكی دوو قەردار هەبوون، پێنج سەد دینار ل سەر ئێكی بوون و پێنجی دینار ل سەر یێ دی.42لێ چنكو هەردوویان پارە نەبوون وان قەران ژ سەر خۆ راكەن، ئینا خودانێ قەری هەردوو ئازا كرن. تۆ بێژی كی ژ وان هەردوویان دێ پتر حەز ژ وی كەت؟»43ئینا شەمعونی بەرسڤ دا: «ئەز دبێژم ئەوێ وی پتر پێ هێلاین.» عیسای گۆتێ: «تە راست گۆت.»44پاشی بەرێ خۆ دا ژنكێ و گۆتە شەمعونی: «تۆ ڤێ ژنكێ دبینی؟ ئەز هاتمە مالا تە و تە ئاڤەك نەئینا ئەز پێیێن خۆ پێ بشووم، لێ ئەوێ پێیێن من ب رۆندكان شویشتن و ب پرچا خۆ ڤەمالین.45تە ماچەك ژی ل من نەدا، لێ ئەڤە ئەز هاتیمە د ژۆرڤە ئەو ژ ماچیكرنا پێیێن من ڤەنەبوویە.46تە زەیت ل سەرێ من نەكر، لێ ئەوێ روینێ بێهنخۆش ل پێیێن من كر.47ژ بەر ڤێ چەندێ ئەز دبێژمە تە، ل گونەهێن وێ یێن گەلەك هاتە بورین، لەوما وێ گەلەك حەزژێكرن دیار كر. ئەوێ پیچەك ژی لێ دهێتە بورین، پیچەك حەزژێكرنێ دكەت.»48پاشی گۆتە وێ: «ل گونەهێن تە هاتە بورین.»49ئینا ئەوێن ل سەر سفرێ روینشتی د ناڤبەرا خۆ دا گۆتن: «ئەڤە كیە هەتا ل گونەهان ژی ببوریت؟»50وی گۆتە ژنكێ «باوەریا تە تۆ قورتال كری، ب ئاشتی هەڕە».
a.  7‏:2 q سەرلەشكەر: د ناڤ لەشكەرێ رۆمایی دا، سەركێشێ سەد سەربازان بوو.
b.  7‏:23 ئانكو خوزیكێن وی یێ دلێ وی ژ من سار نەبیت.
c.  7‏:37 شێوازێ روینشتنا جوهیان ل سەر سفرێ پالڤەدان بوو ل سەر كێلەكێ.
d.  7‏:37 q گولاڤدانك: ب یونانی ‹ئەلەباستر›ە، ئامانەكە ژ مەرمەری دهاتە دروستكرن.

مزگینیا لوقای   به‌شێ 6مزگینیا لوقای   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 81پشتی هنگی ل باژێڕ و گوندان دگەڕیا، مزگینیا پاشایەتیا خودێ ددا و خەلك پێ ئاگەهدار دكر. دوازدە شاگردێن وی د گەل دا بوون،2هندەك ژنك ژی ل گەل بوون، ئەوێن ل سەر دەستێ وی ژ نەساخی و گیانێن پیس ساخ بووین. ئەو ژی ئەڤە بوون: مەریەم ئەوا ب مەجدەلی دهاتە بناڤكرن، یا كو حەفت ئەجنە ژ وێ دەرئێخستین،3یووەننا هەڤژینا حوزایێ بریكارێ هێرودێسی، سۆسن و گەلەكێن دی یێن ب مالێ خۆ هاریكاریا وی دكرن.نموونەیا تۆڤچینی 4دەمێ گەلەك خەلك ژ هەمی باژێڕان لێ خڕڤەبووین، نموونەیەك بۆ وان ئینا:5«تۆڤچین دەركەفت دا تۆڤێ خۆ بهاڤێژیت. دەمێ وی تۆڤ دهاڤێت، هندەك ژێ كەفتە سەر رێكێ، ئینا پێ لێ هاتە دانان و باڵندەیێن ئەسمانی خوار.6هندەك ژی كەفتە سەر كەڤری و پشتی شین بووی، هشك بوو، چنكو یێ بێ شهـ بوو.7هندەك ژی كەفتە ناڤ ستریان و ل گەل ئێك شین بوون، ئینا ستریان ئەو فەتساند.8هندەك ژی كەفتە ئەردەكێ باش و دەمێ شین بووی، بەرهەمەكێ سەد جاركی دا.» ئەڤ چەندە گۆت و گازی كر: «ئەوێ گوهـ بۆ بهیستنێ هەبن، بلا ببهیسیت.»ئارمانجا نموونەیان 9شاگردێن وی پرسیار ژێ كر: «مەبەستا ڤێ نموونەیێ چیە؟»10ئینا گۆت: «تێگەهشتنا نهێنیێن پاشایەتیا خودێ بۆ هەوە یا هاتیە دان، لێ بۆ مرۆڤێن دی ئەز ب نموونەیان دئاخڤم، داكو لێ ‹بنێڕن و نەبینن، ببهیسن و تێنەگەهن›[a] .شڕۆڤەكرنا نموونەیا تۆڤچینی 11ئەڤەیە مەبەستا نموونەیێ: تۆڤ پەیڤا خودێیە.12ئەو تۆڤێ كەفتیە سەر رێكێ، ئەو كەسن یێن گوهـ ل پەیڤێ دبن، پاشی ئبلیس دهێت و پەیڤێ ژ دلێ وان دڕەڤینیت، نەكو باوەریێ بینن و قورتال ببن.13ئەو تۆڤێ كەفتیە سەر كەڤری، ئەو كەسن یێن دەمێ گوهـ ل پەیڤێ دبن ب دلخۆشی وەردگرن و ئەو كەس د بێ رەهن، دەمەكێ كورت باوەریێ دئینن و د دەمێ تاقیكرنێ دا دەست ژ پەیڤێ بەرددەن.14ئەو تۆڤێ كەفتیە د ناڤ ستریان دا، ئەو كەسن یێن پەیڤێ دبهیسن، لێ ئەو ب خەم و دەولەمەندی و خۆشیێن ژیانێ ڤە مژویل دبن و پێ دهێنە فەتساندن و بەرهەمێ گەهشتی نادەن.15لێ ئەو تۆڤێ كەفتیە سەر ئەردێ باش، ئەو كەسن یێن پەیڤێ دبهیسن و د دلەكێ باش و راست دا ڤەدشێرن و ب خۆڕاگریێ بەرهەمی ددەن.نموونەیا چرای 16كەسەك چرایەكی هەلناكەت و ب ئامانەكی بنخێڤیت، یان ژی دانیتە دبن تەختی ڤە، لێ ددانیتە سەر چرادانكێ، داكو ئەوێن دهێنە د ژۆرڤە رۆناهیێ ببینن.17چ ڤەشارتی نینن ئاشكرا نەبن و چ نهێنی نینن كو نەهێنە زانین و نەكەڤنە بەر رۆناهیێ.18ئەڤجا هایدار بن كا چەوا گوهداریێ دكەن، چنكو ئەوێ هەیی دێ پتر بۆ وی هێتە دان و ئەوێ نەیی، خۆ یێ هزر بكەت یێ ویە ژی، دێ ژێ هێتە ستاندن.»دایك و برایێن عیسای 19د وی دەمی دا، دایك و برایێن وی هاتن و دڤیان بچنە نك، لێ ژ بەر قەرەبالغا مرۆڤان نەشیان بگەهنێ.20ئینا گۆتنێ: «دایكا تە و برایێن تە ژ دەرڤە د راوەستیاینە، دڤێن تە ببینن.»21لێ وی بەرسڤا وان دا و گۆت: «دایكا من و برایێن من ئەون یێن گوهـ ل پەیڤا خودێ دگرن و پێ دكەن.»عیسا باڕۆڤەیێ ئارام دكەت 22رۆژەكێ ئەو و شاگردێن خۆ ل بەلەمەكێ سیار بوون و گۆتە وان: «دا دەرباز بینە رەخێ دی یێ دەریاكێ» و هاژوتن.23ئەو یێ د دەریاكێ دا بەلەمێ دهاژون و عیسا نڤست. ژ نشكەكێ ڤە باڕۆڤەیەكێ ب سەر دەریاكێ دا گرت و بەلەم تژی ئاڤ دكر و كەفتنە د مەترسیێ دا.24ئینا چوونە نك عیسای و هشیار كرن و گۆتنێ: «مامۆستا، مامۆستا ئەم دێ ژناڤچین!» عیسا ژ خەو رابوو و ل با و پێلێن ئاڤێ حەیتاند، ئینا د جهـ دا راوەستیان و ئارامی پەیدا بوو.25پاشی گۆتە وان: «كا باوەریا هەوە؟» ئینا ترسیان و گوهشین و گۆتنە ئێكودوو: «ئەڤە كیە؟ ئەو فەرمانێ ل بای و ئاڤێ ژی دكەت و گوهێ خۆ ددەنێ!»ساخكرنا زەڵامەكێ گەلەك ئەجنە تێدا 26پاشی گەهشتنە دەڤەرا جەراسینیان، كو دكەڤیتە بەرامبەری دەڤەرا جەلیل.27دەمێ عیسا پەیا بووی و گەهشتیە هشكاتیێ، زەڵامەكێ خەلكێ وی باژێڕی كەفتە بەرسینگێ وی، كو ئەجنە تێدا ئاكنجی ببوون. ئەوی زەڵامی ژمێژە جلك نەكربوونە بەر خۆ و د خانیان ڤە نەدژیا، لێ هەر ل ناڤ گۆڕستانان بوو.28دەمێ چاڤێ وی ب عیسای كەفتی، كرە هەوار و كەفتە بەر پێیێن وی و ب دەنگەكێ بلند گۆت: «تە چ ژ من دڤێت، عیسایێ كوڕێ خودایێ هەری بلند؟ ئەز هیڤیێ ژ تە دكەم من ئەشكەنجە نەدەی.»29چنكو عیسای فەرمان دابوو گیانێ پیس ژ وی مرۆڤی دەركەڤیت. ئەو گیان گەلەك جاران ل سەر وی زاڵ دبوو، هندی ب بەند و زنجیران گرێ دابا و زێرەڤانی لێ كربا، ئەو دا بەندێن خۆ شكێنیت و ئەجنەی ئەو دڕەڤاندە چۆلی.30ئینا عیسای پرسیار ژێ كر: «ناڤێ تە چیە؟» گۆت: «لەشكەر»ە، چنكو گەلەك ئەجنە چووبوونە د ناڤ وی دا.31ئەجنەیان هیڤی ژ عیسای كرن، كو بەرێ وان نەدەتە چاڵا بێ بن.[b] 32ل وێرێ، ل قونتارا چیای، رەڤدەیەكا مەزن یا بەرازان دچەری، ئینا ئەجنەیان هیڤی ژ عیسای كرن، كو دەستویریێ بدەتێ داكو بچنە د بەرازان دا، ئینا رێ دایێ.33ئەڤجا ئەجنە ژ وی مرۆڤی دەركەفتن و چوونە د بەرازان دا، ئینا رەڤدە ژ وێ قونتارا رك بەرەڤ دەریاكێ بەزی و خۆ هاڤێتە تێدا و خەندقی.34دەمێ گاڤانان ئەڤ رویدانە دیتی، رەڤین و ل باژێڕی و گوندان راگەهاند.35خەلك دەركەفتن داكو وێ رویدانێ ببینن و هاتنە نك عیسای و دیت ئەو مرۆڤێ ئەجنە ژێ دەركەفتین، ل بەر پێیێن عیسای یێ روینشتیە و جلكێن ل بەر و یێ ل سەر هشێن خۆ، ئینا ترسیان.36ئەوێن ئەڤ رویدانە ژی دیتی و كا چەوا ئەو مرۆڤێ ئەجنە تێدا ئاكنجی ساخ بوو، بۆ خەلكی ڤەگێڕا.37ئینا هەمی خەلكێ دەڤەرا جەراسینیان داخواز ژ عیسای كر كو ژ نك وان بچیت، چنكو ترسەكا مەزن ب سەر وان دا هات، ئینا عیسا ل بەلەمێ سیار بوو و ڤەگەڕیا ڤە.38ئەوێ ئەجنە ژێ دەركەفتین، هیڤی ژ عیسای كرن كو بهێلیت ل گەل وی بیت، لێ عیسای ڤەگەڕاندەڤە و گۆتێ:39«هەڕە مالا خۆ و كا خودێ چەند بۆ تە كر، بۆ خەلكی دیار كە.» ئینا ئەو چوو و ل هەمی باژێڕی دگەڕیا و كا عیسای چەند بۆ كربوو رادگەهاند.ساخكرنا ژنكەكێ و زیندیكرنا كچەكێ 40دەمێ عیسا ڤەگەڕیایە ڤە، جەماوەرەكی پێشوازیا وی كر، چنكو هەمی ب ژڤانێ هاتنا وی بوون.41وەسا چێبوو زەڵامەكی دگۆتنێ یائیرۆس، سەرۆكەكێ كنیشتەیێ بوو، هات و خۆ هاڤێتە بەر پێیێن عیسای و هیڤی ژێ كرن، ل گەل بچیتە مالا وی.42چنكو كچەكا ئێكانە هەبوو، ژیێ وێ نێزیكی دوازدە ساڵان بوو، ل بەر مرنێ بوو. دەمێ عیسا ب رێ دچوو، جەماوەری د ناڤ خۆ دا ئاسێ دكر.43ژنكەك ل وێرێ هەبوو، ئەو دوازدە ساڵ بوو خوین ژ بەر دچوو[c]  و چ مالێ هەی دابوو نۆژداران، لێ ل سەر دەستێ چ ژ وان ساخ نەببوو.44ئەو هاتە نك و ژ پشتێ ڤە دەستێ خۆ كرە ریشالۆكەكا[d]  كراسێ وی و د جهـ دا خوین ژ بەر چوونا وێ راوەستیا.45عیسای گۆت: «كێ دەستێ خۆ كرە من؟» دەمێ هەمیان ماندەل[e]  كری، پەترۆسی گۆت: «مامۆستا، خەلكی دەوروبەرێن تە یێن تەنگ كرین و تە پال ددەن.»46لێ عیسای گۆت: «كەسەكی دەستێ خۆ كرە من، چنكو من هەست پێ كر هێزەك ژ من دەركەفت.»47دەمێ ژنكێ دیتی ئەو نەهاتە ڤەشارتن، هات و دلەرزی و خۆ هاڤێتە بەر پێیێن عیسای و ل پێش چاڤێن هەمیان گۆت كا ژ بەر چ وێ دەست هاڤێتە عیسای و كا چەوا د جهـ دا ساخ بوو.48عیسای گۆتێ: «كچا من، باوەریا تە تۆ ساخ كری، ب ئاشتی هەڕە.»49هێشتا ئەو دئاخفت، كەسەك ژ مالا سەرۆكێ كنیشتەیێ هات و گۆتێ: «كچا تە مر، ئەڤجا پتر زەحمەتێ بۆ مامۆستای چێنەكە.»50لێ دەمێ عیسای ئەڤ چەندە بهیستی، گۆتێ: «نەترسە، ب تنێ باوەریێ بینە و كچا تە دێ ساخ بیت.»51دەمێ گەهشتیە مال، نەهێلا كەسەك ژبلی پەترۆسی و یوحەننای و یەعقوبی و دایك و بابێن كچكێ ل گەل بچیتە ژۆر.52هەمیان بۆ دكرە گری و سینگێ خۆ ڤەدقوتا، ئینا گۆت: نەكەنە گری! ئەو نە مریە، لێ یا نڤستیە.53ئینا ئەو پێ كەنین، چنكو وان دزانی یا مری.54دەستێ وێ گرت و گازی كرێ و گۆت: «كچكێ، رابە.»55گیانێ وێ ڤەگەڕیاڤە و ئێكسەر رابوو، عیسای فەرمان دا وان كو خوارنێ بدەنێ.56دایك و بابێن وێ گوهشین، لێ وی ئەو راسپاردن كو ڤێ رویدانێ نە بێژنە كەسێ.
a.  8‏:10 ئیشایا 6‏:9
b.  8‏:31 q چاڵا بێ بن: ب یونانی دبێژنێ ‹ئەبیسۆس›. ل فەرهەنگۆكێ بنێڕە.
c.  8‏:43 ل گۆر دەستوورێ مووسای، خوینژبەرچوونێ ئەو كەس دهەڕماند. ل فەرهەنگۆكێ بنێڕە خوینژبەرچوون*.
d.  8‏:44 q ریشالۆك: ل فەرهەنگۆكێ بنێڕە.
e.  8‏:45 q ماندەل: ئینكار

مزگینیا لوقای   به‌شێ 7مزگینیا لوقای   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 9عیسا هەر دوازدە هنارتیان دهنێریت 1عیسای هەر دوازدە شاگرد خڕڤەكرن و شیان و دەستهەلات ل سەر ئەجنەیان و ساخكرنا نەخۆشیان دا وان2و هنارتن داكو پاشایەتیا خودێ بۆ خەلكێ رابگەهینن و ژ نەساخیان ساخكەن3و گۆتە وان: «بۆ رێكێ چ تشتان هەلنەگرن، نە داری و نە چانتكی و نە نانی و نە پارەیان و بلا كەسێ دوو كراس د گەل دا نەبن.4چ مالا هوین بچنێ، ل وێرێ بمینن، هەتا هوین ژ وی باژێڕی دەردكەڤن.5ئەگەر خەلكێ باژێڕەكی هوین قەبیل نەكرن، دەمێ ژ باژێڕی دەردكەڤن، تۆزێ ژ پێیێن خۆ داقوتن، دا ل سەر وان ببیتە شاهدەیی.»6ئەڤجا ئەو دەركەفتن و چوونە گوندان و ل هەمی جهان مزگینی دگەهاند و خەلك ساخ دكرن.ئالۆزبوونا هێرودێسی 7هێرودێسێ دەستهەلاتدار، ئەو هەمی رویدانێن چێدبوون بهیستن. ئینا هزرێن هێرودێسی ئالۆز بوون، چنكو هندەكان دگۆت: ‹یوحەننا ژ ناڤ مریان یێ رابووی.›8هندەكان ژی دگۆت: ‹ئلیاس یێ دیار بووی› و هندەكێن دی دگۆت: ‹ئێك ژ پێغەمبەرێن كەڤن یێ ژ مرنێ رابووی.›9هێرودێسی گۆت: «من سەرێ یوحەننای یێ دایە بڕین، لێ ئەو كیە، ئەوێ ئەز ڤان تشتان دەربارەی وی دبهیسم؟» و وی بزاڤ دكر ببینیت.عیسا خوارنێ ددەتە پێنج هزاران 10پشتی هنارتی ڤەگەڕیاین، هەمی كریارێن وان كرین بۆ عیسای گۆتن. ئینا ئەوی هنارتی ب تنێ ل گەل خۆ برنە باژێڕەكی دبێژنێ بێت‌سایدا.11لێ خەلكی پێ زانی و خۆ گەهاندە وی. عیسای پێشوازیا وان كر و بۆ وان بەحسێ پاشایەتیا خودێ كر و ئەوێن پێدڤی ب چارەسەركرنێ ساخ كرن.12دەمێ رۆژ بەرەڤ ئاڤابوونێ ڤە چووی، هەر دوازدە شاگردێن وی هاتنە نك و گۆتنێ: «جەماوەری بڤەڕەڤینە دا بچنە گوند و مالێن دەوروبەر و ل وێرێ ڤەحەویێن و خوارنەكێ پەیدا بكەن، چنكو ئەم یێ ل جهەكێ ڤەدەر.»13ئینا گۆتە وان: «هوین تشتەكی بدەنێ دا بخۆن.» ئەوان گۆت: «مە ژ پێنج نان و دوو ماسیان پێڤەتر نینە، ژبلی ئەگەر ئەم بچین خوارنێ بۆ ڤی هەمی جەماوەری بكڕین.»14چنكو ژمارەیا زەڵامان نێزیكی پێنج هزاران بوو. پاشی گۆتە شاگردێن خۆ: «وان بكەنە كۆم كۆم و بلا پێنجی پێنجی روینن.»15ئەوان گۆتنا وی ب جهـ ئینا و داخواز ژ هەمیان كر روینن.16عیسای هەر پێنج نان و هەردوو ماسی وەرگرتن، بەرێ خۆ دا ئەسمانی و سوپاسیا خودێ كر و ئەو كەر كرن و دانەڤ شاگردێن خۆ، داكو بدەنە جەماوەری.17هەمیان خوار و تێر بوون، پاشی دوازدە سەڵكێن پرتێن بەرمایكان راكرن.پەترۆس دانپێدانێ دكەت كا عیسا كیە 18دەمێ عیسای ب تنێ نڤێژ دكر و شاگردێن وی ل گەل بوون، پرسیار ژ وان كر: «خەلك دبێژن ئەز كیمە؟»19ئەوان بەرسڤا وی دا: «هندەك دبێژن تۆ یوحەننایێ تافیركەری و هندەك دبێژن تۆ ئلیاسی و هندەك ژی دبێژن تۆ ئێك ژ پێغەمبەرێن كەڤنی ژ مرنێ رابووی.»20عیسای گۆتە وان: «و هوین چ دبێژن، ئەز كیمە؟» پەترۆسی بەرسڤا وی دا و گۆت: «تۆ مەسیحێ[a]  خودێی.»عیسا بەحسێ مرن و رابوونا خۆ دكەت 21لێ عیسای ئەو ب توندی ئاگەهدار كرن و فەرمان ل وان كر، كو ڤێ چەندێ نەبێژنە كەسێ22و گۆت: «دڤێت كوڕێ مرۆڤ گەلەك ئازارێ بكێشیت و ژ لایێ ریهسپی و سەرۆكێن كاهنان و مامۆستایێن دەستووری ڤە بهێتە رەتكرن و بهێتە كوشتن و ل رۆژا سێیێ راببیتەڤە.»23پاشی گۆتە هەمیان «ئەگەر ئێكی بڤێت ل دویڤ من بهێت، بلا خۆ ماندەل بكەت[b]  و هەر رۆژ خاچا خۆ هەلگریت و ب دویڤ من بكەڤیت.24هەر كەسێ بڤێت ژیانا خۆ قورتال بكەت، دێ وێ ژ دەست دەت، لێ ئەوێ ژیانا خۆ پێخەمەتی من ژ دەست بدەت، دێ وێ قورتال كەت.25چنكو ما دێ چ مفایێ مرۆڤی بیت، ئەگەر جیهان هەمی ب دەست خۆ ڤە ئینا، لێ خۆ ژ دەست دا، یان ژی خۆ دۆڕاند[c] ؟26چنكو هەر كەسێ شەرم بكەت دانپێدانێ ب من و پەیڤێن من بكەت، كوڕێ مرۆڤ ژی، دەمێ ب مەزناهیا خۆ و یا بابێ خۆ و یا فریشتەیێن پیرۆز ڤە دهێت، دێ شەرم كەت دانپێدانێ پێ بكەت.27لێ ب راستی دبێژمە هەوە: هندەك ژ ئەوێن ل ڤێرێ راوەستیاین، تاكو هاتنا پاشایەتیا خودێ نەبینن، تام ناكەنە مرنێ.»دیاربوونا مەزناهیا عیسای 28نێزیكی هەشت رۆژان پشتی وان ئاخفتنان، عیسای پەترۆس و یوحەننا و یەعقوب ل گەل خۆ برن و سەركەفتە چیایەكی، داكو نڤێژێ بكەت.29دەمێ عیسای نڤێژ دكر، دیمەنێ دێمێ وی هاتە گوهۆڕین و جلكێن وی سپی بوون و تەیسین.30ژ نشكەكێ ڤە دوو زەڵام ل گەل دئاخفتن، ئێك ژ وان مووسا بوو و یێ دی ئلیاس بوو.31ئەو هەردوو ب مەزناهی دیار بوون و بەحسێ دەركەفتنا عیسای[d]  دكر كو نێزیك ببوو ل ئورشەلیمێ ب جهـ بینیت.32خەوێ چاڤێن پەترۆسی و یێن د گەل دا گران كربوون، لێ دەمێ باش هشیار بووین، مەزناهیا وی و هەردوو مرۆڤێن ل گەل وی راوەستیای دیتن.33دەمێ هەردوو مرۆڤ ژ عیسای دویر كەفتین، پەترۆسی گۆتە عیسای: «مامۆستا، باش بوو ئەم ل ڤێرێ! ئەڤجا دا ئەم سێ كەپران چێكەین، ئێك بۆ تە، ئێك بۆ مووسای و ئێك ژی بۆ ئلیاسی.» پەترۆسی نەدزانی چ دبێژیت،34لێ دەمێ ئەوی ئەو ئاخفتن دكرن، عەورەك هات و سیبەر ل وان كر. دەمێ كەفتینە ناڤ عەوری، شاگرد ترسیان.35دەنگەك ژ عەوری هات و گۆت: «ئەڤەیە كوڕێ من یێ من هەلبژارتی، گوهێ خۆ بدەنێ.»36دەمێ دەنگ ژ عەوری دەركەفتی، وان عیسا ب تنێ دیت. شاگردان ئەڤ رویدانە ڤەشارت و ل وان رۆژان ئەو تشتێ دیتی نەگۆتە كەسێ.عیسا گیانێ پیس ژ زاڕۆكەكی دەردئێخیت 37ل رۆژا پاشتر دەمێ ژ چیای هاتینە خوارێ، جەماوەرەكێ زۆر كەفتنە پێشیا وی38و زەڵامەكی ژ ناڤ وان گازی كر: «مامۆستا، ئەز هیڤیێ ژ تە دكەم تۆ بەرێ خۆ بدەیە كوڕێ من، چنكو ئێكانەیێ منە.39ژ نشكەكێ ڤە گیانەكێ پیس وی دهنگێڤیت و دەملدەست دكەتە قێڕی. ئەو تەپێ دئینیتێ و كەف ب سەر دەڤی دكەڤیت، دهەڕشینیت و زوی ب زوی ژێڤەنابیت.40من هیڤی ژ شاگردێن تە كر كو وی ژێ دەربئێخن، لێ نەشیان.»41عیسای بەرسڤ دا و گۆت: «هەی نفشێ بێباوەر و خوار، تا كەنگی دێ د ناڤ هەوە دا مینم و بێهنا خۆ ل هەوە فرەهـ كەم؟» گۆتە زەڵامی: «كوڕێ خۆ بینە ڤێرێ.»42دەمێ زاڕۆك دهات، ئەجنەی ئەو ل ئەردی دا و تەپێ گرت. عیسای ل گیانێ پیس حەیتاند و زاڕۆك ساخ كر و داڤ بابێ وی.43ئینا هەمی ژ مەزناهیا خودێ بەهتین.هێشتا هەمی د گوهشینا كریارێن عیسای دا مابوون، عیسای گۆتە شاگردێن خۆ:عیسا جارەكا دی بەحسێ مرنا خۆ دكەت 44«هوین ڤێ ئاخفتنێ بكەنە د گوهێن خۆ دا: چ نەمایە دێ كوڕێ مرۆڤ رادەستی مرۆڤان هێتە كرن.»45لێ ئەو د ڤێ ئاخفتنێ نەگەهشتن و ژ وان هاتبوو ڤەشارتن، لەوما ئەو تێنەگەهشتن. ترسیان ژی پرسیارێ دەربارەی وێ ئاخفتنێ ژێ بكەن.كیە یێ هەری مەزن؟ 46د سەر ڤێ چەندێ را د ناڤ وان دا گەنگەشەیەك چێبوو، كا د ناڤ وان دا یێ هەری مەزن كیە.47لێ عیسای ئەوا د دلێ وان دا زانی، ئەڤجا زاڕۆكەك ئینا و ب رەخ خۆ ڤە راوەستاند48و گۆتە وان: «هەر كەسێ ب ناڤێ من ڤی زاڕۆكی قەبیل بكەت، ئەوی ئەز قەبیل كرم و یێ من قەبیل بكەت، ئەوی ئەو قەبیل كر یێ ئەز هنارتیم. هەر كەسێ د ناڤ هەوە هەمیان دا یێ هەری بچویك بیت، ئەوە یێ مەزن.»یێ دژی هەوە نەبیت، ل گەل هەوەیە 49پاشی یوحەننای گۆت: «مامۆستا، مە كەسەك دیت ب ناڤێ تە ئەجنە دەردئێخستن، لێ مە نەهێلا وی كاری بكەت، چنكو ئەو ل گەل مە ب دویڤ تە ناكەڤیت.»50ئینا عیسای گۆتێ: «رێكێ لێ نەگرن، چنكو ئەوێ دژی هەوە نەبیت، د گەل هەوە دایە.»گوندەكێ سامەریان عیسای رەت دكەت 51دەمێ رۆژێن بلندبوونا وی[e]  نێزیك بووین، بڕیار دا بچیتە ئورشەلیمێ.52وی هندەك هنارتی ل پێشیا خۆ هنارتن، چوونە گوندەكی ژ گوندێن سامەریان، داكو خانیەكی بۆ وی ل وی گوندی ئامادە بكەن.53لێ رازی نەبوون پێشوازیا وی بكەن، چنكو ئەو بەرەڤ ئورشەلیمێ ڤە دچوو.54دەمێ هەردوو شاگردێن وی یەعقوب و یوحەننای ئەڤ تشتە دیتی، گۆتن: «خودان، تە دڤێت ژ خودێ بخوازین ئاگر ژ ئەسمانان بهێتە خوارێ و وان ب ئێكجاری بسوژیت؟»55ئینا عیسا ل وان زڤڕی و ئەو پاشڤە برن،56پاشی چوونە گوندەكێ دی.مەرجێن دویڤكەفتنا عیسای 57دەمێ د رێكێ دا دچوون، ئێكی دگۆتێ: «تۆ كیڤە بچی، دێ ل دویڤ تە هێم.»58ئینا عیسای گۆتێ: «رویڤیان كون رویڤیێن هەین و باڵندەیێن ئەسمانی هێلینێن هەین، لێ كوڕێ مرۆڤ چ جهـ نینن سەرێ خۆ دانیتێ.»59گۆتە ئێكێ دی: «ل دویڤ من وەرە.» لێ وی مرۆڤی گۆت: «خودان، دەستویریا من بدە، دا ل بەراهیێ ئەز بچم بابێ خۆ ڤەشێرم.»60عیسای گۆتێ: «بهێلە مری مریێن خۆ ڤەشێرن. لێ تۆ هەڕە مزگینیا پاشایەتیا خودێ بدە.»61ئێكێ دی گۆتێ: «خودان، ئەز دێ ب دویڤ تە كەڤم، لێ تۆ دەستویریا من بدە، ئەز ل پێشیێ خاترا خۆ ژ مالا خۆ بخوازم.»62عیسای گۆتێ: «كەس نینە دەستێ خۆ دانیتە سەر هنجاڕی و بەرێ خۆ بدەتە پشت خۆ و ب كێر پاشایەتیا خودێ بهێت.»
a.  9‏:20 ل فەرهەنگۆكێ بنێڕە مەسیح*.
b.  9‏:23 ئانكو: بلا دەست ژ حەز و خۆشیێن خۆ یێن ڤێ جیهانێ بەردەت.
c.  9‏:25 ئانكو: خۆ ژ ژیانێ خۆسارەت كر.
d.  9‏:31 ئانكو مرنا وی.
e.  9‏:51 q بلندبوونا وی: ئانكو ‹بلندبوونا وی بۆ ئەسمانان›.

مزگینیا لوقای   به‌شێ 8مزگینیا لوقای   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 10مەسیح حەفتێ و دوو كەسان دهنێریت 1پشتی هنگی خودانی حەفتێ و دوو[a]  كەسێن دی ژی دەستنیشان كرن و دوو دووە ل پێشیا خۆ هنارتنە هەر جهـ و باژێڕێ كو دڤیا بچیتێ2و گۆتە وان: «دروین گەلەكە، لێ پالە د كێمن، لەوما ژ خودانێ دروینێ بخوازن، دا پالەیان بۆ دروینا خۆ بهنێریت.3هەڕن! ئەڤە ئەز هەوە وەكو بەرخان بۆ ناڤ گورگان دهنێرم.4نە كیسكێ پارەی، نە چانتكی و نە پێلاڤان هەلنەگرن و د رێكێ دا سڵاڤێ ل كەسێ نەكەن.5هەر مالا هوین بچنێ ل پێشیێ بێژن: ‹ئاشتی ل سەر ڤێ مالێ بیت.›6ئەگەر ل وێرێ مرۆڤەكێ هەژی ئاشتیێ هەبیت، دێ ئاشتیا هەوە ل سەر وی مینیت، ئەگەر نەبیت، دێ بۆ هەوە ڤەگەڕیتەڤە.7هوین د وێ مالێ دا بمینن و بخۆن و ڤەخۆن ژ وی تشتێ وان هەی، چنكو پالە هەژی كرێیا خۆیە. ژ مالەكێ بۆ مالەكێ نەچن.8هەر باژێڕەكێ هوین بچنێ و هەوە وەربگریت، ژ وێ خوارنێ بخۆن ئەوا بۆ هەوە دهێتە پێشكێش كرن.9نەساخێن تێدا ساخ بكەن و بێژنە خەلكی: ‹پاشایەتیا خودێ یا نێزیكی هەوە بووی.›10لێ هەر باژێڕێ هوین بچنێ و هەوە قەبیل نەكەت، دەركەڤنە كۆلانێن وی باژێڕی و بێژن:11‹خۆ تۆزا باژێڕێ هەوە ژی، ئەوا ب پێیێن مە ڤە مای، ب سەر هەوە دا دادقوتین، لێ ئەڤێ بزانن: پاشایەتیا خودێ یا نێزیك بووی.›12ئەز دبێژمە هەوە: ل وێ رۆژێ دێ رەوشا سەدۆمێ ژ یا وی باژێڕی باشتر بیت.نەخوزیكێن باژێڕێن بێباوەر 13نەخوزیكێن تە خۆرازین[b] ! نەخوزیكێن تە بێت‌سایدا! ئەو حنێرێن[c]  ل ناڤ هەوە روی داین، ئەگەر ل سور و سایدا روی دابان، ئەو هەر ژ مێژە دا ل خۆ زڤڕن و خراری[d]  كەنە بەر خۆ و روینن خولیێ ب سەرێ خۆ دا كەن.14لێ ل دادكرنێ دێ رەوشا سور و سایدایێ ژ یا هەوە باشتر بیت.15تۆ ژی هەی كەفەرناحوم، ما دێ بۆ ئەسمانی هێیە بلندكرن؟ نەخێر! تۆ دێ كەڤیە وارێ مریان[e] .16ئەوێ گوهداریا هەوە بكەت، ئەوی گوهداریا من كر و ئەوێ هەوە رەت بكەت، ئەز رەت كرم و یێ من رەت بكەت، ئەوی ئەو رەت كر یێ ئەز هنارتیم.»ڤەگەڕیانا حەفتێ و دوویان 17پاشی هەر حەفتێ و دوو ب دلخۆشی ڤەگەڕیان و گۆتن: «خودان، ب ناڤێ تە، خۆ ئەجنە ژی دكەڤنە ژێر دەستهەلاتا مە.»18عیسای گۆتە وان: «من ئبلیس دیت وەكو برویسیێ ژ ئەسمانی كەفت.19ئەڤە من هند دەستهەلات دا هەوە، دا هوین پێ ل مار و دویپشك و هەمی هێزا دوژمنی بكەن و چ تشت نەشێت چ زیانێ ل هەوە بكەت،20سەرەڕای هندێ ب ڤێ چەندێ دلخۆش نەبن، كو گیانێن پیس دكەڤنە ژێر دەستهەلاتا هەوە، لێ دلخۆش ببن، چنكو ناڤێن هەوە ل ئەسمانان یێن هاتینە نڤیسین.»دلخۆشیا عیسای 21د وێ گاڤێ دا عیسا گەلەك ب گیانێ پیرۆز دلخۆش بوو و گۆت: «باب، خودانێ ئەرد و ئەسمانی، ئەز سوپاسیا تە دكەم، چنكو تە ئەڤ تشتێن هەنێ ژ تێگەهشتی و ئاقلمەندان ڤەشارتن و تە بۆ زاڕۆكان ئاشكرا كرن. بەلێ باب، چنكو هۆسا د دیتنا تە دا باش بوو.»22«هەمی تشت ژ لایێ بابێ من ڤە بۆ من یێن هاتینە دان. كەس نزانیت كوڕ كیە ژبلی بابی، هەروەسا كەس نزانیت باب كیە ژبلی كوڕی و هەر كەسێ كوڕی بڤێت بابی بۆ وی ئاشكرا بكەت.»23پاشی ل شاگردان زڤڕی و گۆتە وان ب تنێ: «خوزیكێن وان چاڤان یێن وێ چەندێ دبینن یا هوین دبینن.24ئەز دبێژمە هەوە: گەلەك پێغەمبەر و پاشایان حەز دكر وێ چەندێ ببینن یا هوین دبینن، لێ وان نەدیت، وان حەز دكر وێ چەندێ ببهیسن یا هوین دبهیسن، لێ وان نەبهیست.»نموونەیا سامەریێ چاك 25وێ گاڤێ زانایەكێ دەستووری رابوو دا وی تاقی بكەت و گۆتێ: «مامۆستا، ئەز چ بكەم دا ببمە میراتگرێ ژیانا هەروهەر؟»26عیسای گۆتێ: «د دەستووری دا چ هاتیە نڤیسین؟ تۆ چەوا دخوینی؟»27ئینا بەرسڤ دا: «‹ژ هەمی دلێ خۆ و ژ هەمی دەروونێ خۆ و ب هەمی هێزا خۆ و ژ هەمی هزرا خۆ حەز ژ خودان خودایێ خۆ بكە›[f]  و ‹حەز ژ نێزیكێ خۆ بكە، وەك چەوا تۆ حەز ژ خۆ دكەی.›[g] »28عیسای گۆتێ: «بەرسڤا تە یا دروستە، ئەگەر تە پێ كر دێ ژی.»29لێ ئەوی دڤیا خۆ وەك مرۆڤەكێ چاك دەربئێخیت. ئەڤ پرسیارە ژ عیسای كر: «نێزیكێ من كیە؟»30عیسای بەرسڤا وی دا و گۆتێ: «مرۆڤەك ژ ئورشەلیمێ ژۆردا دهاتە ئەریحا، ئەو مرۆڤ كەفتە د لەپێ رێگران دا و شەلاند و قوتا و نیڤ كوشتی هێلا و چوون.31وەسا چێبوو كاهنەك د وێ رێكێ را بوری و چاڤێ وی ب وی مرۆڤی كەفت، لێ ئەو چوو رەخێ دی یێ رێكێ و ژێ دەرباز بوو.32هەروەسا ئێك ژ لێڤیان[h]  د وێ رێكێ را هات، بەرێ خۆ دایێ و ئەو ژی چوو رەخێ دی یێ رێكێ و ژێ دەرباز بوو.33لێ رێڤنگەكێ سامەری د وێرێ را بوری و دەمێ چاڤێ وی ڤێ كەفتی، دلێ وی پێ سۆت.34ئینا خۆ نێزیك كر و زەیت و شەراب ب برینێن وی دا كرن و پێچان، پاشی ل دەوارێ خۆ سیار كر و گەهاندە خانێ و چاڤێ خۆ دایێ.35ل رۆژا پاشتر، دوو دینار[i]  ئینانە دەرێ و دانە خودانێ خانێ و گۆتێ: ‹چاڤێ خۆ بدێ و هندی تۆ پتر ل ڤی مرۆڤی بمەزێخی، دەمێ ئەز ڤەدگەڕم دێ دەمە تە.›36ئەڤجا ب هزرا تە كی ژ وان هەر سێیان نێزیكێ وی كەسی بوو یێ كەفتیە دەستێ رێگران؟»37ئەوی بەرسڤا عیسای دا و گۆت: «ئەو مرۆڤێ دلۆڤانی پێ بری.» عیسای گۆتێ: «هەڕە تۆ ژی وەكو وی بكە.»عیسا ل مالا مەرتایێ و مەریەمێ 38دەمێ عیسا و شاگردێن خۆ ب رێ دچوون، گەهشتنە گوندەكی. ژنكەكێ دگۆتنێ مەرتا ئەو ل مالا خۆ مێڤان كر.39ئەوێ ژنكێ خویشكەك هەبوو دگۆتنێ مەریەم، ل نك پێیێن خودانی روینشت و گوهێ خۆ ددا گۆتنێن وی.40هندی مەرتا بوو گەلەك ب خزمەتێ ڤە شەپرزە ببوو، ئینا هات و گۆتە عیسای: «خودان، تە های ژێ نینە كو خویشكا من ئەز یا هێلایم دا ب تنێ خزمەتێ بكەم؟ بێژێ بلا هاری من بكەت.»41خودانی بەرسڤا وێ دا و گۆت: «مەرتا، مەرتا، تۆ خەما گەلەك تشتان دخۆی و یا شەپرزەیی،42لێ ب تنێ تشتەك یێ پێدڤیە و مەریەمێ بۆ خۆ بەهرا باش یا هەلبژارتی كو ژێ ناهێتە ستاندن.»
a.  10‏:1 ل دویڤ هندەك دەقان حەفتێ كەس بوون.
b.  10‏:13 خۆرازین و بێت‌سایدا دوو گوندێن دەڤەرا جەلیل بوون.
c.  10‏:13 q حنێر: ب عەرەبی ‹معجزة›.
d.  10‏:13 q خرار: نیشان بوو بۆ تۆبەكرنێ. ل فەرهەنگۆكێ بنێڕە.
e.  10‏:15 q وارێ مریان: ئانكو دۆزەخ. ل فەرهەنگۆكێ بنێڕە.
f.  10‏:27 گۆتارا مووسای 6‏:5
g.  10‏:27 پەرستن و پیرۆزی 19‏:18
h.  10‏:32 q لێڤی: بابكەكێ جوهیانە، خزمەتكارێن پەرستگەهێ بوون. ل فەرهەنگۆكێ بنێڕە. 
i.  10‏:35 ل وی سەردەمی هەر دینارەك، كرێیا رۆژەكێ یا پالەی بوو.

مزگینیا لوقای   به‌شێ 9مزگینیا لوقای   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 11نڤێژا خودانی 1عیسای ل جهەكی نڤێژ دكر، دەمێ نڤێژا خۆ ب دویماهی ئینای، ئێك ژ شاگردێن وی گۆتێ: «خودان، مە فێری نڤێژان بكە، هەروەكو یوحەننای ژی شاگردێن خۆ فێر كرین.»2ئینا گۆتە وان: «دەمێ هوین نڤێژێ دكەن، بێژن:‹بابۆ،3نانی تێرا مە، هەر رۆژ بدە مە.4ل گونەهێن مە ببورە،چنكو ئەم ژی ل وان هەمی كەسان دبورین، یێن گونەهـ د دەرهەقا مە دا كرین.5پاشی گۆتە وان: «كی ژ هەوەیە كو هەڤالەك هەبیت و نیڤا شەڤێ بچیتە نك و بێژیتێ: ‹هەڤال، سێ نانان ب قەر بدە من،6چنكو هەڤالەكێ من ب رێڤنگی یێ هاتیە نك من و من چ نینە بدەمێ.›7لێ هەڤالێ وی بەرسڤا وی بدەت و د ژۆرڤە بێژیتێ: ‹سەرێ من گێژ نەكە، من دەرگەهێ گرتی ئەز و زاڕۆكێن خۆ یێن د ناڤ نڤینان دا، ئەز نەشێم رابم و بدەمە تە.›8ئەز دبێژمە هەوە: ئەگەر نە ژ بەر هەڤالینیێ رابیت و بدەتێ، لێ ژ بەر رژدبوونا وی دێ رابیت و ل دویڤ پێدڤیا وی دەتێ.9ئەڤجا ئەز دبێژمە هەوە: بخوازن، دێ بۆ هەوە هێتە دان. لێ بگەڕن، دێ بینن. دەرگەهی بقوتن، دێ بۆ هەوە هێتە ڤەكرن.10چنكو هەر كەسێ بخوازیت دێ وەرگریت و یێ لێ بگەڕیێت دێ بینیت و یێ دەرگەهی بقوتیت دێ بۆ وی هێتە ڤەكرن.11كا ئەو كیژ بابە ژ هەوە، كوڕێ وی ماسیەكێ ژێ بخوازیت، دێ مارەكی ژ پێشڤە دەتێ؟12یان هێكەكێ ژێ بخوازیت، ما دێ دویپشكەكی دەتێ؟13ئەڤجا ئەگەر هوین، سەرەڕای كو د خرابن ژی، دزانن تشتێن باش بدەنە زاڕۆكێن خۆ، پا چەند مسۆگەرتر بابێ ل ئەسمانی دێ گیانێ پیرۆز دەتە وان كەسێن ژێ دخوازن.»عیسا و بەعلزەبول 14جارەكێ عیسای ئەجنەیەك ژ مرۆڤەكی دەردئێخست. وی ئەجنەی ئەو مرۆڤ لال كربوو و دەمێ ئەجنە هاتیە دەرئێخستن، یێ لال ئاخفت و خڕڤەبووی حێبەتی بوون.15لێ هندەكان ژ وان گۆت: «ئەو ب دەستهەلاتا بەعلزەبولێ[a]  سەرۆكێ ئەجنەیان، ئەجنەیان دەردئێخیت.»16هندەكێن دی داكو تاقی بكەن نیشانەك ژ ئەسمانی[b]  ژێ خواست.17لێ عیسای هزرێن وان زانین و گۆتێ: «هەر پاشایەتیەكا دووبەرەكی بكەڤیتە د ناڤ دا، دێ وێران بیت و هەر مالەكا دووبەرەكی بكەڤیتە د ناڤ دا، دێ هەڕفیت.18ئەڤجا ئەگەر دووبەرەكی بكەڤیتە د ناڤ ئبلیسی ژی دا، چەوا پاشایەتیا وی دێ خۆ راگریت؟ هەوە گۆت ئەز ب ‹بەعلزەبولی› ئەجنەیان دەردئێخم،19لێ ئەگەر ئەز ب ‹بەعلزەبولی› ئەجنەیان دەربئێخم، پا كوڕێن هەوە[c]  ب كێ دەردئێخن؟ ژ بەر هندێ ئەو دێ دادوەرێن هەوە بن.20لێ ئەگەر ئەز ب تبلا خودێ ئەجنەیان دەردئێخم، ئەڤە پاشایەتیا خودێ یا ب سەر هەوە دا هاتی.21دەمێ زەڵامەكێ هێزدار ب چەكێن باش زێرەڤانیێ ل مالا خۆ دكەت، ناڤمالیا وی دێ د ئێمناهیێ دا بیت.22لێ دەمێ ئێكێ ژ وی ب هێزتر هێرشێ بكەتێ و بشێتێ، ئەو چەكێن وی پشتا خۆ پێ گەرم دكر ژێ دستینیت، پاشی كەلەپویرتی لێكڤە دكەت.23هەر كەسێ ل گەل من نەبیت، ئەو دژی منە و هەر كەسێ ل گەل من خڕڤە نەكەت ئەو بژاڵە دكەت.ڤەگەڕیانا گیانێ پیس 24دەمێ گیانێ پیس ژ مرۆڤی دەردكەڤیت، د ناڤ بیابانێ دا ل حەوانگەهەكێ دگەڕیێت، لێ نابینیت. هنگی ئەو دبێژیت: ‹دا بزڤڕمە مالا خۆ یا ئەز ژێ دەركەفتیم.›25دەمێ دگەهیتە مالێ، دبینیت یا مالشتی و لێكدایە.26پاشی دچیت حەفت گیانێن دی یێن ژ خۆ پیستر دئینیت و دچنە د وی جهی دا و تێدا ئاكنجی دبن، ئەڤجا رەوشا دویماهیێ یا وی مرۆڤی ژ یا بەرێ كمباختر لێ دهێت.»بەختەوەریا راستەقینە 27دەمێ هێشتا عیسا دئاخفت، ژنكەكێ ژ ناڤ كۆمێ دەنگێ خۆ بلند كر و گۆت «خوزیكێن وی زكێ تۆ هەلگرتی و وی سنگێ شیر دایە تە.»28لێ عیسای گۆت: «هێشتا پتر خوزیكێن وان ئەوێن گوهـ ل پەیڤا خودێ دبن و پێ دكەن.»نیشانا یونس پێغەمبەری 29دەمێ خەلك پتر لێ خڕڤە دبوون، عیسای دەست پێ كر و گۆت: «ئەڤ نفشە، نفشەكێ خرابكارە، نیشانەكێ دخوازیت، لێ ژبلی نیشانا یونسی چ نیشان بۆ ڤی نفشی ناهێنە دان.30كا چەوا یونس بۆ خەلكێ نەینەوا بوویە نیشان، هەروەسا كوڕێ مرۆڤ ژی دێ بیتە نیشانا ڤی نفشی.31شاژنا باشووری[d]  دێ د رۆژا دادكرنێ دا، ل گەل مرۆڤێن ڤی نفشی رابیت و دێ وان گونەهبار كەت، چنكو ئەو ژ دویماهیا جیهانێ هات، دا گوهـ بدەتە ئاقلمەندیا سلێمانی. ئەڤە ئێكێ ژ سلێمانی مەزنتر ل ڤێرێیە.32خەلكێ نەینەوا دێ د رۆژا دادكرنێ دا ل گەل ڤی نفشی رابن و دێ وی گونەهبار كەت، چنكو ئەو ژ بەر ئاگەهداریا یونسی راگەهاندی، ل خۆ زڤڕین. ئەڤە ئێكێ ژ یونسی مەزنتر ل ڤێرێیە.چرایێ لەشی چاڤە 33كەسەك چرایەكی هەلناكەت و دانیتە ئەردەكێ ڤەشارتی، یان دانیتە بن ئامانەكی، لێ دێ دانیتە سەر چرادانكێ، داكو ئەوێن دهێنە د ژۆرڤە رۆناهیێ ببینن.34چرایێ لەشی چاڤە. ئەگەر چاڤێ تە یێ ساخلەم بیت، لەشێ تە هەمی دێ یێ ب رۆناهی بیت، لێ ئەگەر چاڤێ تە یێ خراب بیت، دێ لەشێ تە ژی هەمی یێ تاری بیت.35ئەڤجا هشیار بە نەكو رۆناهی یا د لەشێ تە دا ببیتە تاری.36ئەگەر لەشێ تە هەمی رۆناهی بیت و چ رەخێن تاری لێ نەبن، دێ هەمی لەش رۆناهی بیت، هەروەكو دەمێ چرایەك ب شەوقا خۆ تە روهن دكەت.»عیسا فەریسیان و مامۆستایێن دەستووری پاشڤە دبەت 37دەمێ عیسا دئاخفت، ئێكێ فەریسی داخواز ژێ كر كو فراڤینێ ل نك وی بخۆت. عیسا چوو مالا وی و ل سەر سفرێ روینشت.38لێ یێ فەریسی حێبەتی بوو، دەمێ دیتی عیسای ژ بەری خوارنێ دەستێن خۆ نە شویشتن.39ئینا خودانی گۆتێ: «هوین فەریسی دەرڤەیا پەرداغ و سێنیكێن خۆ دشوون، لێ د ناخێ خۆ دا هوین ژ چاڤبرسی و خرابیێ دپڕن.40هەی بێ مەژینۆ، ما ئەوێ دەرڤەیا وی چێكری ناڤخۆیا وی ژی چێنەكریە؟41ئەڤجا ئەوا د ناڤ پەرداغ و سێنیكێن هەوە دا بكەنە خێر، هنگی هەمی تشت دێ بۆ هەوە پاقژ بن.42لێ نەخوزیكێن هەوە گەلی فەریسیان! چنكو هوین دەهێكێ ژ پوینگی و جاترێ و هەر كەسكاتیەكێ ددەن، لێ هوین دادپەروەریێ و حەزژێكرنا خودێ، ب پاش گوهێن خۆ ڤە دهاڤێژن. پێدڤی بوو هەوە ئەو ژی كربا و یا دی ژی ب پاش گوهێن خۆ ڤە نەهاڤێتبا.43نەخوزیكێن هەوە گەلی فەریسیان، چنكو هوین د كنیشتەیان دا حەز ژ كورسیكێن پێشیێ دكەن و ل بازاڕان سڵاڤ لێ بهێنە كرن.44نەخوزیكێن هەوە، چنكو هوین وەكو گۆڕێن ڤەشارتینە، مرۆڤ د سەر را دچن و نزانن گۆڕە.»45ئێك ژ زانایێن دەستووری گۆتێ: «مامۆستا، تۆ ب ڤێ گۆتنا خۆ مە ژی كرێت دكەی.»46ئینا گۆت: «نەخوزیكێن هەوە ژی گەلی زانایێن دەستووری، چنكو هوین بارێن گران ل مرۆڤان دكەن، لێ هوین تبلەكێ ژ تبلێن خۆ نادەنە بەر.47نەخوزیكێن هەوە، چنكو هوین گۆڕێن پێغەمبەران ئاڤا دكەن و بابكالێن هەوە ئەو پێغەمبەرێن كوشتین.48ئەڤجا هوین شاهدەییێ ددەن كو ب كارێن بابكالێن خۆ د رازینە، چنكو وان پێغەمبەر كوشتن و هوین گۆڕێن وان ئاڤا دكەن.49ژ بەر ڤێ چەندێ ژی ئاقلمەندیا خودێ گۆت: ‹ئەز دێ پێغەمبەر و هنارتیان بۆ وان هنێرم، لێ ئەو دێ هندەك ژ وان پێغەمبەر و هنارتیان كوژن و هندەكان تەپەسەر كەن.›50لەوما خوینا ژ هەمی پێغەمبەران هاتیە رشتن، هەر ژ دامەزراندنا جیهانێ، دێ ژ ڤی نفشی هێتە خواستن،51هەر ژ خوینا هابیلی تا خوینا زەكەریای، ئەوێ د ناڤبەرا قوربانگەهـ و پەرستگەهێ دا هاتیە كوشتن. ئەز دبێژمە هەوە: بەلێ، ئەو خوین دێ ژ ڤی نفشی هێتە خواستن.52نەخوزیكێن هەوە گەلی زانایێن دەستووری، چنكو هەوە كلیلا زانینێ بر. هوین ب خۆ ب ژۆر نەكەفتن و بۆ یێن ب ژۆر دكەفتن ژی بوونە ئاستەنگ.»53دەمێ ئەو ژ وێرێ دەركەفتی، مامۆستایێن دەستووری و فەریسیان دەست ب دوژمنداریا وی كر و ئەو رادكێشا گەلەك بابەتان54و چاڤێ وان لێ بوو داكو ب ئاخفتنەكێ بئێخنە داڤان.
a.  11‏:15 q بەعلزەبول: ناڤێ سەرۆكێ ئەجنەیانە، ئانكو ئبلیسی. ل فەرهەنگۆكێ بنێڕە.
b.  11‏:16 q ژ ئەسمانی: ئانكو ژ خودێ.
c.  11‏:19 q كوڕێن هەوە: بەهرا پتر مەبەست پێ شاگردێن فەریسیانە، یان ژی شاگردێن عیسایێ مەسیح ب خۆنە كو ئەو ژی جوهینە.
d.  11‏:31 مەبەست پێ شاژنەكا سەبەئیە. هندەك بۆچوون دبێژن ناڤێ وێ بەلقیس بوو.

مزگینیا لوقای   به‌شێ 10مزگینیا لوقای   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 12ئاگەهداركرن ژ دووڕویاتیێ 1د وی دەمی دا ب هزاران مرۆڤ كۆمبوون، تا گەلەك ژ وان پێ ل ئێكودوو ددانا، وی دەست پێ كر و ل بەراهیێ ل گەل شاگردێن خۆ ئاخفت و گۆت: «هشیار بن ژ هەڤیرترشێ فەریسیان، كو دووڕویاتیە.2چ نەپەنی نینن ئاشكرا نەبن و چ ڤەشارتی نینن نەهێنە زانین.3لەوما یا هەوە د تاریاتیێ دا گۆتی، دێ د رۆناهیێ دا هێتە بهیستن و ئەو تشتێن هەوە د ژۆران ڤە ب پستەپستێ گۆتین، دێ ل بانان هێنە گازی كرن.بزانن كا ژ كێ بترسن 4گەلی خۆشتڤیان، ئەز دبێژمە هەوە: ژ وان نەترسن یێن لەشی دكوژن و پاشی ژ وێ پێڤە نەشێن چ دی بكەن.5لێ ئەز دێ نیشا هەوە دەم ژ كێ بترسن: هوین ژ وی بترسن یێ دشێت پشتی كوشتنێ هەوە بهاڤێژیتە د دۆزەخێ دا. بەلێ، ئەز دبێژمە هەوە، هوین ژ وی بترسن.6ما نە پێنج چویچك ب دوو فلسان دهێنە فرۆتن؟ ل گەل هندێ خودێ چ ژ وان ژ بیر ناكەت.7خۆ مویێن سەرێ هەوە ژی د هژمارتینە. ئەڤجا نەترسن هوین ژ گەلەك چویچكان ب بهاترن.پێدڤیە باوەردار دانپێدانێ ب عیسای بكەت 8ئەز دبێژمە هەوە: هەر كەسێ ل بەرامبەری مرۆڤان دانپێدانێ ب من بكەت، كوڕێ مرۆڤ ژی ل بەرامبەری فریشتەیێن خودێ دێ دانپێدانێ ب وی كەت،9لێ ئەو كەسێ ل بەرامبەری مرۆڤان من ماندەل[a]  بكەت، دێ ل بەرامبەری فریشتەیێن خودێ هێتە ماندەلكرن.10هەر كەسێ گۆتنەكا خراب د دەرهەقا كوڕێ مرۆڤ دا بێژیت، دێ ل وی هێتە بورین. لێ ئەوێ كوفریان د دەرهەقا گیانێ پیرۆز دا بكەت، ل وی ناهێتە بورین.11دەمێ هەوە بۆ كنیشتەیان و حوكمدار و دەستهەلاتداران رادكێشن، خەمێ نەخۆن كا دێ چەوا بەڕەڤانیێ ژ خۆ كەن و چ بێژن.12چنكو گیانێ پیرۆز هنگی دێ هەوە فێر كەت كا چ پێدڤیە هوین بێژن.»نموونەیا دەولەمەندێ دەبەنگ 13ئێكی ژ كۆمبوویان گۆتێ: «مامۆستا، بێژە برایێ من، بلا بەهرا من ژ میراتی بدەتە من.»14ئینا گۆتێ: «كابرا، كێ ئەز ل سەر هەوە كریمە دادوەر و لێكڤەكەر؟»15پاشی گۆتە جڤاتێ: «هشیار بن خۆ ژ چاڤبرساتیێ بپارێزن، چنكو ژیانا مرۆڤی ب زێدەییا سامانی نینە.»16پاشی نموونەیەك بۆ وان ئینا و گۆت: «ئەردێ كەسەكێ دەولەمەند بەرهەمەكێ باش دا.17هزرێن خۆ كرن و گۆت: ‹ئەز چ بكەم، من چ جهـ نینە ئەز بەرهەمێ خۆ تێدا عومبار بكەم؟›18ئەڤجا گۆت: ‹ئەز دێ ڤێ كەم: دێ عومبارێن خۆ هەڕفینم و یێن مەزنتر ئاڤاكەم، دێ د وان عومباران دا دەخل و دان و مالێ خۆ عومبار كەم.19ئەز دێ بێژمە خۆ: جوامێرۆ! تە گەلەك مال یێ عومبار كری بۆ گەلەك ساڵان یێ هەی. ئەڤجا تۆ بێهنا خۆ ڤەدە و بخۆ و ڤەخۆ و كەیفێ بكە.›20لێ خودێ گۆتێ: ‹دەبەنگۆ، ئەڤ شەڤە دێ گیانێ تە ژ تە هێتە ستاندن. ئەڤجا یێ تە خڕڤە كری دێ بۆ كێ مینیت؟›21هۆسایە رەوشا وی كەسێ بۆ خۆ خڕڤە دكەت و ل نك خودێ نە یێ دەولەمەندە.»خەمێن خۆ بهێلنە ب هیڤیا خودێ ڤە 22پاشی گۆتە شاگردێن خۆ: «ژ بەر ڤی ئەگەری ئەز دبێژمە هەوە: خەما ژیانا خۆ هەلنەگرن كا دێ چ خۆن، یان لەشێ خۆ كا دێ چ كەنە بەر خۆ،23چنكو ژیان نە ب تنێ خوارنە، لەش ژی نە ب تنێ جل و بەرگە.24هزرا خۆ د قەلەڕەشكان دا بكەن: ئەو نە دچینن و نە ددروین، نە چ كوار و نە ژی عومبار هەنە، لێ خودێ ب خودان دكەت. ئەڤجا هوین چەند ژ باڵندەیان ب بهاترن!25ما كی ژ هەوە ب خەمخوارنێ دشێت دەمژمێرەكێ ل سەر ژیێ خۆ زێدە بكەت؟26ئەگەر هوین نەشێن كارەكێ هۆسا یێ بچویك بكەن، بۆچی هوین خەمێ ژ یێن مایی دخۆن؟27بەرێ خۆ بدەنە سیسنان چەوا وەرارێ دكەن: نە خۆ دوەستینن و نە رستنێ دكەن، لێ ئەز دبێژمە هەوە: خۆ سلێمانی ژی، د هەمی مەزناهیا خۆ دا، وەكو ئێك ژ ڤانا جلێن جوان ل بەر خۆ نەكرینە.28ئەگەر خودێ گیایێ زەڤیێ یێ ئەڤرۆ هەی و سوبەهی دهاڤێژنە د تەنویرێ دا هۆسا ب جلك بئێخیت، ئەرێ گەلی كێمباوەران، ما نە گەلەك مسۆگەرترە ئەو هەوە ب جلك بئێخیت؟29هوین بزاڤێ بۆ خوارن و ڤەخوارنێ نەكەن و خەمان نەخۆن،30چنكو مللەتێن جیهانێ[b]  بزاڤێ بۆ ڤان هەمیان دكەن و بابێ هەوە دزانیت كو هەوە پێدڤیا ب ڤان هەی.31لێ هوین بزاڤێ بۆ پاشایەتیا خودێ بكەن و ئەڤە ژی دێ بۆ هەوە هێنە دان.32نەترسە، كەرێ پەزی یێ بچویك، چنكو بابێ هەوە پێخۆش بوو كو پاشایەتیێ بدەتە هەوە.گەنجینەیێن ل ئەسمانی 33ئەوێ هەوە هەی بفرۆشن و بكەنە خێر. بۆ خۆ سامانەكی مسۆگەر كەن[c]  كو پویچ نابیت و گەنجینەیەكێ ل ئەسمانان كو چ جاران ڤاڵا نابیت، ل وی جهێ نە دز نێزیك دبن و نە خویرك دكەڤنێ.34چنكو گەنجینەیا هەوە ل كیرێ بیت، دلێ هەوە ژی دێ ل وێرێ بیت.نموونەیا بەنیێن دلسۆز (وەفادار) 35بلا ناڤتەنگێن هەوە د گرێدای بن و چرایێن هەوە دهەلبن36و وەكو وان مرۆڤان بن، یێن ل هیڤیا خودانێ خۆ دمینن، كا دێ كەنگی ژ داوەتێ ڤەگەڕیێت، داكو دەمێ بهێت و دەرگەهی بقوتیت، ئێكسەر بۆ وی ڤەكەن.37خوزیكێن وان بەنیان یێن كو دەمێ خودانێ وان ڤەدگەڕیێت، وان هشیار دبینیت. راستیێ دبێژمە هەوە: ئەو دێ ناڤتەنگا خۆ گرێ دەت و دێ داخوازێ ژ وان كەت ل سەر سفرێ روینن و دێ خزمەتا وان كەت.38ئەگەر ل نیڤ شەڤ یان بەری سپێدێ هات و هۆسا دیتن، وی دەمی خوزیكێن وان بەنیان.39لێ هوین ڤێ بزانن: ئەگەر خودانێ مالێ زانیبا كیژ دەمژمێرێ دێ دز هێت، ئەوی نەدهێلا بكەڤیتە مالا وی.40هوین ژی د ئامادە بن، چنكو كوڕێ مرۆڤ دێ د دەمەكێ وەسا دا هێت، كو هوین هزر نەكەن.»41پەترۆسی گۆتێ: «خودان، تۆ ڤێ نموونەیێ بۆ مە دبێژی یان بۆ هەمیان؟»42خودانی گۆت: «ئەڤجا ئەو بریكارێ دلسۆز و ئاقلمەند كیە، ئەوێ خودان وی بكەتە بەرپرسێ خزمەتكارێن خۆ، دا بەهرا وان ژ خوارنێ د دەمێ وێ دا بدەتێ؟43خوزیكێن وی بەنی یێ كو دەمێ خودانێ وی دهێت، وی ببینیت ئەو یێ وە دكەت.44راستیێ دبێژمە هەوە: ئەو دێ وی كەتە بەرپرسێ هەمی مالێ خۆ.45لێ ئەگەر ئەوی بەنی د دلێ خۆ دا گۆت: ‹خودانێ من دێ گیرۆ بیت› و دەست ب قوتانا بەنیێن دی بكەت و بخۆت و ڤەخۆت و سەرخۆش ببیت،46خودانێ وی بەنی دێ ل رۆژەكێ هێت كو ئەو چاڤەڕێ نەبیت و ل دەمژمێرەكێ كو ئەو نەزانیت، ئەڤجا دێ وی پارچە پارچە كەت و چارەنڤیسێ وی كەتە ل گەل بێباوەران.47ئەو بەنیێ حەزا خودانێ خۆ دزانیت و ئەو خۆ ئامادە نەكەت و ل دویڤ حەزا وی نەكەت، ئەو دێ گەلەك هێتە قوتان،48لێ ئەوێ نەزانیت و تشتێن هەژی قوتانێ بكەت، ئەو دێ پیچەك هێتە قوتان. هەر كەسێ گەلەك بۆ هاتیە دان، دێ گەلەك ژێ هێتە خواستن و یێ گەلەك ل نك دهێتە دانان، دێ پتر ژێ هێتە خواستن.عیسا دبیتە ئەگەرێ دووبەرەكیێ 49ئەز یێ هاتیم دا ئاگری بهاڤێژمە سەر ئەردی و من چەند حەز دكر ئەو نوكە یێ هەلبا!50لێ من تافیركرنەك یا هەی كو دڤێت پێ بهێمە تافیركرن و ئەز چەند یێ تەنگاڤم تاكو ب جهـ بهێت!51ما هوین وەسا هزر دكەن كو ئەز یێ هاتیم دا ئاشتیێ بینمە سەر رویێ ئەردی؟ ئەز دبێژمە هەوە: نەخێر، لێ دووبەرەكیێ.52چنكو ژ نوكە پێڤە، پێنج د مالەكێ دا دێ ژێكڤە بن، سێ دژی دوویان، دوو دژی سێیان.53باب دژی كوڕی و كوڕ دژی بابی، دایك دژی كچێ و كچ دژی دایكێ، خەسی دژی بویكێ و بویك دژی خەسیێ دێ ل بەر ئێك راوەستن.»نیشانێن دەمی 54پاشی گۆتە جەماوەری: «دەمێ هوین عەورەكی دبینن ل رۆژئاڤا دەردكەڤیت، ئێكسەر هوین دبێژن باران دێ هێت، ئەو ژی وەسا چێدبیت.55هەروەسا دەمێ بایێ باشووری دهێت، هوین دبێژن دێ گەرم بیت، ئەو ژی وەسا چێدبیت.56گەلی دووڕویان، هوین دزانن دیمەنێ ئەرد و ئەسمانی شڕۆڤە بكەن، پا چەوا هوین نزانن ڤی سەردەمی شڕۆڤە بكەن؟57بۆچی هوین ب خۆ ناهەلسەنگینن كا یا راست چیە؟58دەمێ تۆ ل گەل هەڤڕكێ خۆ قەستا هەرێمداری[d]  دكەی، هەر بڕێڤە بزاڤێ بكە هوین پێك بهێن، نەكو تە رادەستی دادوەری بكەت و دادوەر تە رادەستی زێرەڤانێ دادگەهێ بكەت و زێرەڤانێ دادگەهێ تە بهاڤێتە د زیندانێ دا.59ئەز دبێژمە تە: تۆ چ جاران ژ وێرێ دەرناكەڤی، تاكو تۆ فلسێ دویماهیێ نەدەی.»
a.  12‏:9 q ماندەل: ئینكار
b.  12‏:30 ئانكو مللەتێن نەجوهی.
c.  12‏:33 q سامانەكی مسۆگەر كەن: دەق و دەق: ‹كیسكێن پارەی چێكەن›.
d.  12‏:58 هەرێمدار بەرامبەری قایمقامیە ل سەردەمێ نوكە.

مزگینیا لوقای   به‌شێ 11مزگینیا لوقای   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 13ل خۆ بزڤڕن دا ژ ناڤ نەچن 1وێ گاڤێ هندەك ل وێرێ بوون بۆ عیسای بەحسێ وان جەلیلیان دكر، ئەوێن پیلاتۆسی خوینا وان ل گەل خوینا قوربانێن وان تێكهەلكری.2عیسای بەرسڤا وان دا و گۆت: «ئەرێ هوین هزر دكەن، كو گونەهێن وان جەلیلیان ژ جەلیلیێن دی پتر بوون، لەوما ئەڤە ب سەرێ وان هات؟3ئەز دبێژمە هەوە: نەخێر، لێ ئەگەر هوین ل خۆ نەزڤڕن، هوین هەمی ژی دێ وەسا ژ ناڤ چن.4یان ژی ئەو هەژدە كەسێن ل سیلوامێ بورج ب سەردا هەڕفتی و كوشتین، ما هوین هزر دكەن ئەو ژ هەمی ئاكنجیێن ئورشەلیمێ گونەهبارتر بوون؟5ئەز دبێژمە هەوە: نەخێر، لێ ئەگەر هوین هەمی ل خۆ نەزڤڕن، هوین ژی دێ وەسا ژ ناڤ چن.»نموونەیا دارهژیرێ 6پاشی ئەڤ نموونەیە بۆ ئینا: «مرۆڤەكی دارهژیرەك ل ناڤ رەزێ خۆ چاندبوو. هات دا بەرهەمێ وێ ببینیت، لێ چ پێڤە نەدیت.7گۆتە رەزڤانی: ‹ئەڤە سێ ساڵە ئەز دهێمە ڤێرێ دا بەرهەمێ ڤێ هژیرێ ببینم، لێ ئەز چ بەرهەمێ وێ نابینم. ئەڤجا ببڕە! ما دێ بۆچی ئەردێ مە گریت؟›8لێ رەزڤانی بەرسڤا وی دا و گۆت: ‹ئەزبەنی، ئەڤ ساڵە ژی بهێلە، تاكو ئەز ئاخا دەوروبەرێن وێ بكۆلم و زبلی بهاڤێژمێ.9بەلكو ساڵا بهێت بەرهەمی بدەت. ئەگەر نە، پاشی ببڕە.›»ساخكرنا ژنكەكا پشت كۆڤل ل شەمبیێ 10د رۆژەكا شەمبی دا، عیسای ل كنیشتەیەكێ فێركرن دكر.11ل وێرێ ژنكەك هەبوو ئەو هەژدە ساڵ بوو ژ بەر گیانەكێ نەخۆشیێ[a] ، پشتكۆڤل ببوو و نەدشیا خۆ راست كەت.12دەمێ عیسای دیتی، گازی كرێ و گۆتێ: «خانم، تۆ ژ نەخۆشیا خۆ ئازاد بووی.»13دەستێن خۆ دانانە سەر پشتا وێ، هەر د جهـ دا راست بوو و وێ پەسنا[b]  خودێ كر،14لێ سەرۆكێ كنیشتەیێ گەلەك تۆڕە بوو، چنكو عیسای ئەو ژنك ل رۆژا شەمبیێ ساخكر، ئینا گۆتە كۆمبوویان: «شەش رۆژ هەنە پێدڤیە مرۆڤ تێدا كار بكەت، د ڤان رۆژان دا وەرن بۆ ساخكرنێ، نەكو ل رۆژا شەمبیێ.»15خودانی بەرسڤا وی دا و گۆت: گەلی دووڕویان، ئەرێ ما هەر ئێك ژ هەوە رۆژا شەمبیێ هەفسارێ گای یان كەرێ خۆ ڤەناكەت و ژ گۆڤێ دەربئێخیت و ئاڤ بدەت؟16لێ ئەڤا هەنێ كچەكا ئیبراهیمیە و ئەڤە هەژدە ساڵ بوو ئبلیسی ئەو گرێ دابوو، ئەرێ ما یا پێدڤی نەبوو ل رۆژا شەمبیێ ژ وێ گرێدانێ بهێتە ڤەكرن؟17دەمێ ئەڤ ئاخفتنە گۆتیێ، هەمی هەڤڕكێن وی شەرمزار بوون. لێ هەمی كۆمبوویێن دی ژ بەر هەمی كارێن مەزن یێن وی دكرن، كەیفخۆش بوون.نموونەیا دندكا خەردەلێ و یا هەڤیرترشی 18ئەڤجا عیسای گۆت: «پاشایەتیا خودێ وەكو چیە؟ ب چ هەڤبەر بكەم؟19ئەو وەكو دندكەكا خەردەلێیە[c] ، مرۆڤەكی بر و هاڤێتە باغچەیێ خۆ و شین بوو و بوو دار و باڵندەیێن ئەسمانی ل سەر چەقێن وێ ڤەحەویان.»20دیسان گۆت: «ئەز پاشایەتیا خودێ ب چ هەڤبەر بكەم؟21ئەو وەكو هەڤیرترشییە، كو ژنكەكێ ئینای و كریە د ناڤ سێ لەگەنێن[d]  ئاری دا، هەتا هەمی ترش بووی.»دەرگەهێ تەنگ 22عیسا د گوند و باژێڕان دا دەرباز دبوو و فێركرن دكر و بەرەڤ ئورشەلیمێ دچوو.23ئێكی گۆتێ: «خودان، ئەرێ ئەوێن قورتال دبن د كێمن؟» ئینا عیسای گۆتە وان:24«خەباتێ بكەن دا د دەرگەهێ تەنگ را بچنە ژۆر. ئەز دبێژمە هەوە: گەلەك دێ بزاڤێ كەن بچنە ژۆر، لێ ئەو نەشێن.25پشتی خودانێ مالێ رادبیت و دەرگەهی دگریت، هوین دێ ژ دەرڤە راوەستیای مینن و دەرگەهی قوتن و بێژن: ‹خودان، دەرگەهی ل مە ڤەكە،› دێ بەرسڤا هەوە دەت و بێژیت: ‹ئەز نزانم هوین ژ كینە.›26وێ گاڤێ هوین دێ بێژن: ‹ئەم ئەوین یێن ل گەل تە خواری و ڤەخواری و تە ل كۆلانێن مە فێركرن كری.›27دێ بێژیتە هەوە: ‹ئەز نزانم هوین ژ كینە. هوین هەمی ئەوێن خرابیێ دكەن، ژ من دویر كەڤن.›28ل وێرێ گری و گڤاشتنا ددانانە[e] ، دەمێ هوین ئیبراهیم، ئیسحاق، یەعقوب و هەمی پێغەمبەران د پاشایەتیا خودێ دا ببینن و هوین بۆ ژ دەرڤە یێن هاتینە دەرئێخستن.29مرۆڤ دێ ژ رۆژهەلات و رۆژئاڤا و ژ باكوور و باشووری هێن و دێ د پاشایەتیا خودێ دا ل سەر سفرێ روینن.30باوەر بكە، هندەكێن پاشیێ دێ بنە یێن پێشیێ و هندەكێن پێشیێ دێ بنە یێن پاشیێ.»زێمارا عیسای ل سەر ئورشەلیمێ 31د وی دەمی دا هندەك فەریسی هاتنە نك عیسای و گۆتنێ: «ڤێرێ ب جهـ بهێلە و هەڕە، چنكو هێرودێسی دڤێت تە بكوژیت.»32ئینا گۆتە وان: «هەڕن و بێژنە وی رویڤی: ‹ئەڤە ئەز ئەڤرۆ و سوبەهی ئەجنەیان دەردئێخم و نەساخان ساخ دكەم و ل رۆژا سێیێ دێ گەهمە مەرەما خۆ.›33لێ پێدڤیە ئەڤرۆ و سوبەهی و دووسبە ل سەر رێیا خۆ یێ بەردەوام بم، چنكو نابیت پێغەمبەرەك ژ دەرڤەی ئورشەلیمێ بهێتە كوشتن.34ئورشەلیم، ئورشەلیم، هەی كوژەكا پێغەمبەران و بەربارانكەرا ئەوێن بۆ تە هاتینە هنارتن. چەند جاران من حەز دكر زاڕۆكێن تە خڕڤە بكەم، كا چەوا مریشك چیچەلۆكێن خۆ د بن چەنگێن خۆ ڤە خڕڤە دكەت، لێ هەوە نەڤیا.35ئەڤە مالا هەوە ما ب هیڤیا هەوە ڤە. ئەز دبێژمە هەوە: ئێدی هوین من نابینن، تاكو ئەو دەم بهێت یێ هوین بێژن: ‹یێ بەرەكەتدارە ئەوێ ب ناڤێ خودانی دهێت.›[f] »
a.  13‏:11 q گیانەكێ نەخۆشیێ: جۆرەكێ گیانێن پیسە.
b.  13‏:13 q پەسن: مەدح و سەنا
c.  13‏:19 جۆرەكێ شینكاتیە، ژیێ وێ ساڵەكە، د وێ ساڵێ دا بلنداهیا وێ دگەهیتە 3 مەتران.
d.  13‏:21 هەر لەگەنەك نێزیكی هەشت كیلۆگرامێن ئاری بوو.
e.  13‏:28 گڤاشتنا ددانان نیشانە كو ژانا وان كەسان گەلەك یا مەزنە.
f.  13‏:35 زەبوور 118‏:26

مزگینیا لوقای   به‌شێ 12مزگینیا لوقای   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 14عیسا نەخۆشەكی ل مالا فەریسیەكی ساخ دكەت 1ل رۆژەكا شەمبی، عیسا بۆ نان خوارنێ چوو مالا ئێك ژ سەرۆكێن فەریسیان و ئەوان ب هویری بەرێ خۆ ددایێ.2ل وێرێ، ل بەرامبەری وی مرۆڤەك هەبوو ئاڤبەند[a]  لێ بوو.3عیسای پرسیار ژ زانایێن دەستووری و فەریسیان كر و گۆت: «ئەرێ ل رۆژا شەمبیێ، ساخكرن ژ نەخۆشیێ رەوایە یان نە؟»4ئەو بێدەنگ مان. ئینا عیسای ئەو مرۆڤ گرت و ساخ كر و ب رێ ئێخست.5پاشی گۆتە وان: «كی ژ هەوەیە كوڕێ وی یان گایێ وی ل رۆژا شەمبیێ بكەڤیتە د بیرێ دا، ئەو د گاڤێ دا دەرنائێخیت؟»6ئەو نەشیان بەرسڤا وی بدەن.خۆ مەزن نەكە 7پشتی دیتی كا چەوا مێڤان یێ سەرێ دیوانێ هەلدبژێرن، نموونەیەك بۆ وان ئینا و گۆت:8«دەمێ ئێك تە داخواز دكەتە داوەتێ، تۆ ل سەرێ دیوانێ نەروینە، چنكو دبیت وی ئێكێ ژ تە رێزدارتر داخواز كربیت9و ئەوێ تۆ و ئەو داخواز كرین، دێ هێت و بێژیتە تە: ‹تۆ جهێ خۆ بدە ڤی مرۆڤی،› د وێ گاڤێ دا، تۆ دێ ب شەرمینی زڤڕی و چیە بنێ دیوانێ.10لێ دەمێ تۆ دهێیە داخوازكرن، هەڕە بنێ دیوانێ روینە، داكو دەمێ ئەوێ تۆ داخوازكری دهێت، دێ بێژیتە تە: ‹هەڤال، رابە وەرە پێشیێ،› د وی دەمی دا دێ رێزا تە د ناڤ روینشتیان دا بلندتر بیت.11چنكو هەر كەسێ خۆ بلند بكەت دێ هێتە نزمكرن و یێ خۆ نزم بكەت دێ هێتە بلندكرن.»12پاشی گۆتە وی كەسێ ئەو داخوازكری: «دەمێ تۆ فراڤینەكێ یان شیڤەكێ چێدكەی، تۆ گازی هەڤال، برا، كەسێن خۆ، هەروەسا هەڤسویێن[b]  دەولەمەند نەكە، نەكو ئەو ژی تە داخواز بكەن و چاكیا تە ل تە ڤەگەڕینن،13لێ دەمێ تۆ خوارنێ چێدكەی، گازی هەژار، فاڵنجی، لەنگ و كۆرەیان بكە.14هنگی تۆ دێ بەختەوەر بی، ژ بەر كو ئەو نەشێن قەنجیێ ل تە ڤەگەڕینن، چنكو د رۆژا رابوونا راستداران دا، دێ هێیە پاداشتكرن.»نموونەیا مێڤانداریا مەزن 15دەمێ ئێك ژ روینشتیان گوهـ ل ڤێ چەندێ بووی، گۆتە عیسای: «خوزیكێن وی یێ خوارنێ ل پاشایەتیا خودێ بخۆت.»16ئینا گۆتە وی: «مرۆڤەكی شیڤەكا بەرفرەهـ چێكر و گەلەك كەس داخواز كرن.17ل دەمێ خوارنێ، بەنیێ خۆ هنارتە ب دویڤ داخوازكریان را، دا بێژیتە وان: ‹فەرموون، هەمی تشت د ئامادەنە.›18لێ ئێك ل دویڤ ئێكی بەهانە گرتن، یێ ئێكێ گۆت: ‹من زەڤیەكا كڕی، دڤێت ئەز بچم ببینم. هیڤیدارم ل من ببوری.›19یێ دی گۆت: ‹من پێنج جۆتێن گایان یێن كڕین و ئەز دێ چم وان تاقی كەم. هیڤیدارم تۆ ل من ببوری.›20یێ دی گۆت: ‹من ژنەكا ئینای، لەوما ئەز نەشێم ئامادە ببم.›21بەنیێ وی ڤەگەڕیا و ئەو چەند گۆتە خودانێ خۆ. هنگی خودانێ مالێ تۆڕە بوو و گۆتە بەنیێ خۆ: ‹ب لەز دەركەڤە جادە و كۆلانێن باژێڕی، تۆ هەژار، فاڵنجی، لەنگ و كۆرەیان ل ڤێرێ ئامادە بكە.›22پشتی هنگی بەنی گۆتێ: ‹ئەزبەنی، ئەوا تە فەرمان پێ دای، هاتە بجهئینان و هێشتا جهێ مای.›23ئینا خودانێ وی بەرسڤ دا و گۆت: ‹دەركەڤە د رێك و كۆلانان دا و مرۆڤان ب خورتی بینە ژۆر، تا مالا من تژی ببیت.24ئەز دبێژمە هەوە: ئێك ژ وان زەڵامێن داخوازكری تام ناكەتە شیڤا من.›»بهایێ ب دویڤ كەفتنا عیسای 25كۆمەكا مەزن ل گەل عیسای دچوون، ئەو ل خۆ زڤڕی و گۆتە وان:26«ئەگەر ئێك ل دویڤ من بهێت و وی ئەز ژ باب، دایك، ژن، زاڕۆك، خویشك و برایێن خۆ، هەروەسا خۆ ژی، گەلەك زێدەتر نەڤێم، ئەو نەشێت ببیتە شاگردێ من.27ئەو كەسێ خاچا خۆ هەلنەگریت و ل دویڤ من نەهێت، نەشێت ببیتە شاگردێ من.28كی ژ هەوە ئەگەر بڤێت بورجەكێ ئاڤا بكەت، ل بەراهیێ ناڕوینیت و ژمێریاریا بودجا وێ ناكەت، كا وی تێرا تەمامكرنا وێ هەیە؟29نەكو بنیاتێ وێ دانیت و پاشی نەشێت ب دویماهی بینیت. ئەڤجا هەمی تەماشەڤان تڕانەیێن خۆ پێ بكەن30و بێژن: ‹ئەڤی مرۆڤی دەست ب ئاڤاكرنێ كر و نەشیا ب دویماهی بینیت.›31یان كیژ پاشایە ئەگەر بچیتە شەڕێ پاشایەكێ دی، ل بەراهیێ ناڕوینیت و هزرا خۆ ناكەت، كا دێ شێت ب دەهـ هزاران ل بەرامبەری وی راوەستیت یێ كو ب بیست هزاران ب سەر وی دا دگریت؟32ئەگەر نەشێت، هێشتا دوژمنێ وی یێ دویر، شاندەكی دهنێریتە نك وی و داخوازا ئاشتیێ دكەت.33لەوما هەر كەسێ ژ هەوە هەمی تشتێ هەیی نەهێلیت، ئەو نەشێت ببیتە شاگردێ من.نموونەیا خوێ 34خوێ یا باشە، لێ ئەگەر خوێ سویراتیا خۆ بەردا، دێ جارەكا دی ب چ هێتە سویركرن؟35ئەو نە ب كێر ئاخێ و نە ژی زبلی دهێت، دهاڤێژنە ژ دەرڤە. ئەوێ گوهـ بۆ بهیستنێ هەبن، بلا ببهیسیت.»
a.  14‏:2 q ئاڤبەند: نەساخیا كۆمبوونا ئاڤێیە د هناڤان دا
b.  14‏:12 جیران

مزگینیا لوقای   به‌شێ 13مزگینیا لوقای   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 15نموونەیا پەزێ بەرزە 1هەمی باجگر و گونەهكاران خۆ نێزیكی عیسای دكر دا گوهێ خۆ بدەنێ،2ئینا فەریسی و مامۆستایێن دەستووری پتەپت كر و گۆتن: «ئەڤ مرۆڤە گونەهكاران وەردگریت و ل گەل وان دخۆت.»3ئەڤجا عیسای ئەڤ نموونە بۆ وان ئینا و گۆتێ:4«كی ژ هەوە سەد پەز هەبن و ئێك ژێ بەرزە ببیت، وان نۆت و نەهان ل چۆلی ناهێلیت و ل دویڤ یا بەرزە ناچیت تاكو ببینیت؟5پشتی دبینیت، ب كەیفخۆشی ددانیتە سەر ملێن خۆ6و ڤەدگەڕیتە مال و گازی هەڤال و هەڤسویێن[a]  خۆ دكەت و دبێژیتە وان: ‹هوین ل گەل من دلخۆش ببن، چنكو من پەزێ خۆ یێ بەرزە دیت.›7ئەز دبێژمە هەوە: هۆسا دێ ل ئەسمانی، ژ بەر گونەهكارەكێ ل خۆ زڤڕی، دلخۆشی پتر هەبیت ژ نۆت و نەهـ راستدارێن نە پێدڤی لخۆزڤڕینێ.نموونەیا دەرهەمێ بەرزە 8یان كیژ ژنە دەهـ دەرهەم هەبن، ئەگەر دەرهەمەك بەرزەكر، ئەرێ ما ئەو چرایەكی هەلناكەت و مالێ نامالیت و ب هویری لێ ناگەڕیێت تاكو ببینیت؟9پشتی دبینیت، دێ گازی هەڤال و هەڤسویان كەت و بێژیت: ‹هوین ل گەل من دلخۆش ببن، چنكو من دەرهەمێ خۆ یێ بەرزە دیت.›10ئەز دبێژمە هەوە: هۆسا دێ كەیف د ناڤ فریشتەیێن خودێ دا پەیدا بیت دەمێ گونەهكارەك ل خۆ دزڤڕیت.»نموونەیا كوڕێ بەرزە 11پاشی گۆت: «مرۆڤەكی دوو كوڕ هەبوون.12كوڕێ بچویك گۆتە بابێ خۆ: ‹بابۆ، تۆ بەهرا من ژ میراتی بدە من.› ئینا بابێ هەر تشتێ هەیی ل سەر وان لێكڤەكر.13پشتی چەند رۆژان، كوڕێ بچویك هەمی تشتێن خۆ خڕڤەكرن و چوو وەڵاتەكێ دویر، ل وێرێ هەمی مالێ خۆ ب خۆشیێن ژیانێ ڤە مەزاخت.14پشتی وی تشتێن خۆ هەمی مەزاختین، كولبەكا دژوار ب سەر وی وەڵاتی دا هات، ئینا ئەو كەفتە تەنگاڤیێ.15ئەڤجا ئەو چوو خۆ گەهاندە ئێك ژ خەلكێ وی وەڵاتی، ئەوی ژی هنارتە ناڤ زەڤیێن خۆ، دا ببیتە گاڤانێ بەرازان.16خوزی رادهێلان كو زكێ خۆ ژ وان خڕنیڤكێن بەرازان دخوارن تژی كربا، لێ كەسێ چ نەددایێ.17پاشی هشێن وی هاتنە سەری و گۆتە خۆ: ‹چەند پالەیێن بابێ من نان ژ بەر دمینیت و ئەڤە ئەز یێ ژ برسا دمرم!18ئەز دێ رابم چمە نك بابێ خۆ و دێ بێژمێ: بابۆ، د راستا تە و ئەسمانی دا من گونەهـ كر،19ئێدی ئەز نە هەژی هندێمە، كو ب كوڕێ تە بهێمە بناڤكرن. من بكە ئێك ژ پالەیێن خۆ.›20ئینا رابوو و ڤەگەڕیا نك بابێ خۆ. لێ هەر ژ دویر ڤە بابێ وی ئەو دیت، دلێ وی پێ سۆت و كرە غار و هەمبێز كر و ب گەرمی ماچی كر.21كوڕی گۆتێ: ‹بابۆ، د راستا تە و ئەسمانی دا من گونەهـ كر. ئێدی ئەز نە هەژی هندێمە كو ب كوڕێ تە بهێمە بناڤكرن.›22لێ بابێ گۆتە بەنیێن خۆ: ‹ب لەز باشترین كراس بینن و بكەنە بەر و گوستیرەكێ بكەنە تبلێ و پێلاڤەكێ بكەنە پێیان23و جانەگایێ ربیتەكری بینن و سەرژێ كەن. بلا ئەم بخۆین و كەیفێ بكەین!24چنكو ئەڤ كوڕێ من یێ مری بوو و ساخ بووڤە، یێ بەرزە بوو و هاتە دیتن.› ئینا وان دەست ب كەیفێ كر.25د وی دەمی دا كوڕێ وی یێ مەزن ل ناڤ زەڤیێ بوو. گاڤا هاتی و نێزیكی مال بووی، گوهـ ل دەنگێ موزیكێ و سەمایێ بوو.26گازی ئێك ژ خزمەتكاران كر و پرسیار ژێ كر: ‹ئەرێ ئەڤە چیە؟›27بەرسڤا وی دا: ‹برایێ تە یێ هاتیەڤە و بابێ تە جانەگایێ ربیتەكری یێ سەرژێ كری، چنكو ئەو ب ساخی یێ ڤەگەڕیای.›28ئینا ئەو تۆڕە بوو و نەدڤیا بچیتە د ژۆرڤە. ئەڤجا بابێ وی دەركەفت و هیڤی ژێ كرن،29لێ وی بەرسڤا بابێ خۆ دا و گۆت: ‹ئەڤە چەندین ساڵە ئەز یێ خزمەتا تە دكەم و من چ جاران ئاخفتنا تە نەشكاندیە، لێ تە كاركەك ژی نە دایە من، كو ئەز ل گەل هەڤالێن خۆ كەیفێ بكەم.30لێ دەمێ ئەڤ كوڕێ تە، ئەوێ مالێ تە ل گەل لەشفرۆشان پویچ كری هاتیەڤە، تە جانەگایێ ربیتەكری بۆ سەرژێ كر.›31بابێ وی گۆتێ: ‹كوڕێ من، تۆ هەردەم یێ ل گەل من، هەر تشتێ من هەی یێ تەیە،32لێ یا فەر بوو ئەم دلشاد و كەیفخۆش ببین، چنكو ئەڤ برایێ تە، یێ مری بوو، ساخ بووڤە، یێ بەرزە بوو، هاتە دیتن.›»
a.  15‏:6 جیران

مزگینیا لوقای   به‌شێ 14مزگینیا لوقای   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 16نموونەیا بریكارێ دەستپیس 1عیسای گۆتە شاگردێن خۆ: «مرۆڤەكێ دەولەمەند بریكارەك هەبوو، بۆ وی هاتە گۆتن كو بریكار مالێ وی پویچ دكەت.2ئینا گازی بریكاری كر و پرسیار ژێ كر: ‹ئەڤە چیە من دەربارەی تە گوهـ لێ دبیت؟ كا تۆ ژمێریاریا بریكاریا خۆ بدە من. چنكو ئێدی تۆ نەشێی بریكار بی.›3ئینا بریكاری گۆتە خۆ: ‹ئەز چ بكەم؟ چنكو خودانێ من دێ بریكاریێ ژ من ستینیت. من هێز نینە كۆلانێ بكەم و شەرم دكەم خوازۆكیێ بكەم.4ئەڤە من زانی دێ چ كەم، داكو دەمێ ژ بریكاریێ دهێمە دەرئێخستن، من د مالێن خۆ دا وەربگرن.›5ئینا ئێك ئێكە گازی قەردارێن خودانێ خۆ كرن و پرسیار ژ یێ ئێكێ كر: ‹چەند قەرێ خودانێ من ل سەر تەیە؟›6بەرسڤ دا و گۆت: ‹سەد جڕنیێن[a]  زەیتا زەیتوونان.› ئینا گۆتێ: ‹پسۆلەیا خۆ بگرە و ب لەز روینە و بنڤیسە پێنجی.›7پاشی گۆتە یێ دی: ‹و چەند ل سەر تەیە؟› بەرسڤ دا و گۆت: ‹سەد كوارێن[b]  گەنمی.› گۆتێ: ‹پسۆلەیا خۆ بگرە و بنڤیسە هەشتێ.›8ئەڤجا خودانێ وی پەسنا[c]  بریكارێ خۆ یێ دەستپیس كر، ژ بەر كو ب ژیری رەفتار كر. چنكو كوڕێن ڤی سەردەمی ل گەل نفشێ خۆ ژ كوڕێن رۆناهیێ[d]  ژیرترن.9ئەز دبێژمە هەوە: ب مالێ دونیایێ بۆ خۆ هەڤالان پەیدا بكەن، داكو دەمێ مالێ هەوە نەما، هوین ل مالێن هەتا هەتایێ بهێنە وەرگرتن.10یێ ل سەر پیچەكێ دەستپاك بیت، دێ ل سەر گەلەكێ ژی یێ دەستپاك بیت و یێ ل سەر پیچەكێ دەستپاك نەبیت، ل سەر گەلەكێ ژی یێ دەستپاك نابیت.11ئەڤجا ئەگەر هوین ل سەر مالێ دونیایێ د دەستپاك نەبن، ئەو كیە دێ هەوە ل سەر دەولەمەندیا راستەقینە دانیت؟12ئەگەر هوین ل سەر مالێ ئێكێ دی د دەستپاك نەبن، یێ هەوە كی دێ دەتە هەوە؟13چ خزمەتكار نەشێن خزمەتا دوو خودانان بكەن، چنكو یان دێ كەرب ژ ئێكی ڤەبن و حەز ژ یێ دی كەت، یان ژی دێ گەهیتە ئێك ژ وان و یێ دی پشت گوهـ ڤە هاڤێت. هوین نەشێن خزمەتا خودێ و پارەی بكەن.»دەستوور و پاشایەتیا خودێ 14فەریسیان ژی ئەوێن حەز ژ پارەی دكر، گوهـ ل ڤێ چەندێ هەمیێ بوو و تڕانەیێن خۆ پێ كرن.15ئەوی گۆتە وان: «هوین خۆ ل بەر چاڤێن خەلكی راستدار دەردئێخن، لێ خودێ یا د دلێ هەوە دا دزانیت. ئەو تشتێ د ناڤ مرۆڤان دا یێ دلخواز بیت، ئەو ل نك خودێ یێ دلڕەشە.16دەستوور و رێنمایێن پێغەمبەران تاكو دەمێ یوحەننای دهاتنە راگەهاندن. ژ هنگی وەرە مزگینیا پاشایەتیا خودێ یا دهێتە راگەهاندن و هەر كەسەك ب زۆری یێ خۆ دكەتە د ناڤ دا.17لێ ژناڤچوونا ئەرد و ئەسمانی ب ساناهیترە ژ كەفتنا خالەكا دەستووری.18هەر كەسێ ژنا خۆ بەردەت و ئێكا دی بینیت، دەهمەنپیسیێ دكەت و هەر كەسێ ژنەكا بەردای بینیت، ئەو دەهمەنپیسیێ دكەت.دەولەمەند و لەعازەر 19مرۆڤەكێ دەولەمەند هەبوو، جلكێن بنەفشی و كتانی دكرنە بەر خۆ و هەمی رۆژان د خۆشیەكا مەزن دا دژیا.20مرۆڤەكێ بەلەنگاز ژی هەبوو دگۆتنێ لەعازەر، ل بەر دەرگەهێ وی دەولەمەندی كەفتبوو و كولكان لەشێ وی گرتبوو.21دلێ وی نەساخی دچوویێ ژ بەرمایكێن مێزا دەولەمەندی تێر ببیت، سە ژی دهاتن و كولكێن وی دئالیستن.22وەسا چێبوو ئەو بەلەنگاز مر و فریشتەیان هەلگرت و كرە د هەمبێزا ئیبراهیمی دا، پاشی ئەوێ دەولەمەند ژی مر و هاتە ڤەشارتن.23دەمێ د وارێ مریان[e]  دا دهاتە ئەشكەنجەدان، سەرێ خۆ راكر، ژ دویر ڤە چاڤێن وی ب ئیبراهیمی كەفتن و لەعازەر یێ د هەمبێزا وی دا.24ئینا گازی كر و گۆت: ‹بابێ من ئیبراهیم، دلۆڤانیێ ب من ببە و لەعازەری بهنێرە نك من، داكو تبلا خۆ ب ئاڤێ تەڕ بكەت و ئەزمانێ من پێ سار بكەت، چنكو ئەز د ڤێ گوڕیا ئاگری دا یێ ئازاران دكێشم.›25لێ ئیبراهیمی گۆت: ‹كوڕێ من، بینە بیرا خۆ كو تە خۆشیێن خۆ د ژیانا خۆ دا وەرگرتن و لەعازەری ژی نەخۆشی كێشان، لێ ڤێ گاڤێ ئەو ل ڤێرێ یێ دهێتە دلخۆش كرن و تۆ یێ ئازاران دكێشی.26سەرەڕای ڤێ هەمیێ، نهالەكا گەلەك مەزن د ناڤبەرا مە و هەوە دا یا هاتیە دانان، تاكو ئەوێن بڤێن ژ ڤێرێ بچن و دەربازی لایێ هەوە ببن، ئەو نەشێن، هەروەسا ئەوێن ل لایێ هەوە ژی نەشێن دەربازی لایێ مە ببن.›27ئینا گۆت: ‹ئەڤجا بابۆ، ئەز هیڤیان ژ تە دكەم تۆ وی بهنێرییە مالا بابێ من،28چنكو من پێنج برایێن هەین، بلا وان ئاگەهدار بكەت، دا ئەو ژی نەهێنە ڤی جهێ ئەشكەنجەدانێ.›29لێ ئیبراهیمی گۆتێ: ‹وان مووسا و پێغەمبەرێن هەین، بلا گوهێ خۆ بدەنە وان.›30ئینا وی گۆت: ‹نە، بابێ من ئیبراهیم، ئەگەر ئێك ژ ناڤ مریان رابیت و بچیتە نك وان، دێ ل خۆ زڤڕن.›31ئیبراهیمی گۆتێ: ‹ئەگەر ئەو گوهێ خۆ نەدەنە مووسای و پێغەمبەران، خۆ ئەگەر ئێك ژ ناڤ مریان ژی رابیت، ئەو باوەر ناكەن.›»
a.  16‏:6 هەر جڕنیەك نێزیكی 35 لیترایە.
b.  16‏:7 هەر كوارەك نێزیكی 390 لیترایە.
c.  16‏:8 q پەسن: مەدح و سەنا
d.  16‏:8 q كوڕێن رۆناهیێ: مەبەست پێ باوەردارن. 
e.  16‏:23 ل فەرهەنگۆكێ بنێڕە.

مزگینیا لوقای   به‌شێ 15مزگینیا لوقای   به‌شێ 17



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 17هندەك گۆتنێن عیسای دەربارەی گونەه، لێبورین و باوەریێ 1عیسای گۆتە شاگردێن خۆ: «مەحالە هەلنگافتن نەهێن، لێ نەخوزیكێن وی كەسی یێ دبیتە ئەگەرێ هەلنگفتنێ.2بۆ وی باشترە بەرئاشەك ب ستۆیێ وی ڤە بهێتە گرێدان و بهاڤێژنە د دەریایێ دا، كو ئەو ئێك ژ ڤان بچویكان[a]  بهەلنگێڤیت.3هشیاری خۆ بن: ئەگەر برایێ تە گونەهەك كر، لێ بحەیتینە و ئەگەر ل خۆ زڤڕی، لێ ببورە.4ئەگەر رۆژێ حەفت جاران گونەهـ دژی تە كرن و هەر حەفت جاران ل تە زڤڕی و گۆت: ‹ئەز یێ پەشیمانم› دڤێت تۆ ل وی ببوری.»5ئینا هنارتیان گۆتە خودانی: «باوەریا مە پتر لێ بكە.»6خودانی گۆت: «ئەگەر هەوە تەمەت دندكەكا خەردەلێ باوەری هەبا، هەوە گۆتبا ئەڤێ دارا تویێ: ‹وەرە هەلكێشان و د دەریایێ دا وەرە چاندن،› دا ئەو ب گۆتنا هەوە كەت.7كی ژ هەوە بەنیەك هەیە كێلانێ یان شڤانیێ دكەت و دەمێ ژ ئاقاری ڤەدگەڕیێت، دبێژیتێ: ‹فەرموو وەرە سەر سفرێ.›8ل شوینا ڤێ، ئەرێ ما نابێژیتێ: ‹خوارنەكێ بۆ من ئامادە بكە داكو ئەز شیڤێ بخۆم و ناڤتەنگا خۆ گرێ بدە و خزمەتا من بكە تاكو ئەز دخۆم و ڤەدخۆم، پاشی تۆ بخۆ و ڤەخۆ.›9ئەرێ ما دێ سوپاسیا بەنی كەت چنكو ب فەرمانا وی كر؟10هەروەسا هوین ژی، دەمێ فەرمان ل هەوە بهێنە كرن و هوین هەمیان ب جهـ دئینن، بێژن: ‹ئەم بەنیێن ب كێرنەهاتینە، مە ئەو كر ئەوا ل سەر مە پێدڤی بوو بكەین.›»ساخكرنا دەهێن گوڕی 11دەمێ عیسا بەرەڤ ئورشەلیمێ دچوو، د ناڤبەرا سامەریایێ و جەلیلێ را بوری.12دەمێ ئەو ب ژۆر دكەفتە گوندەكی، دەهـ زەڵامێن گوڕی كەفتنە پێشیا وی و ل دویر راوەستیان.13وان دەنگێ خۆ بلند كر و گۆتن: «عیسا، مامۆستا دلۆڤانیێ ب مە ببە.»14گاڤا عیسای ئەو دیتین، گۆتە وان: «هەڕن خۆ نیشا كاهنان بدەن.» دەمێ ئەو دچوون، ئەو پاقژ بوون.15ئێك ژ وان، دەمێ خۆ دیتی یێ ساخ بووی، ڤەگەڕیاڤە و ب دەنگەكێ بلند پەسنا[b]  خودێ كر16و خۆ دەڤ و دەڤ هاڤێتە بەر پێیێن عیسای و سوپاسیا وی كر. ئەو مرۆڤ یێ سامەری بوو.17ئینا عیسای بەرسڤ دا و گۆت: «ئەرێ ما هەر دەهـ پاقژ نەبوون؟ پا كا نەهێن دی؟18ما كەس ژ ڤی بیانی پێڤەتر نینە ڤەگەڕیێت و پەسنا خودێ بكەت؟»19پاشی گۆتە وی: «رابە و هەڕە، باوەریا تە تۆ ساخ كری.»هاتنا پاشایەتیا خودێ 20دەمێ فەریسیان پرسیار ژێ كری: «كەنگی دێ پاشایەتیا خودێ هێت؟» گۆتە وان: «پاشایەتیا خودێ ب نیشانەكا بەرچاڤ ناهێت21و نابێژن: ‹ئەڤە یا ل ڤێرێ› یان ‹یا ل وێراهە،› چنكو پاشایەتیا خودێ د ناڤ هەوە دایە.»22پاشی گۆتە شاگردێن خۆ: «دەمەك دێ هێت هوین دێ خوزیان راهێلن كو رۆژەكێ ب تنێ ژی ژ رۆژێن كوڕێ مرۆڤ ببینن و هوین نابینن.23دێ بێژنە هەوە: ‹یێ ل وێراهە› یان ‹ئەڤە یێ ل ڤێرێ،› هوین نەچن و ب دویڤ نەكەڤن.24چنكو كا چەوا برویسی ل رەخەكێ ئەسمانی ڤەددەت و رۆناهیێ ددەتە رەخێ دی، كوڕێ مرۆڤ ژی د رۆژا خۆ دا، دێ یێ وەسا بیت.25لێ دڤێت ل بەراهیێ ئەو گەلەك ئازارێ بكێشیت و ژ لایێ ڤی نفشی ڤە بهێتە رەتكرن.26ل دەمێ نوحی كا چەوا بوو، ل دەمێ كوڕێ مرۆڤ ژی دێ یا وەسا بیت.27مرۆڤان دخوار، ڤەدخوار، ژن دئینا و شوی دكر، تا وێ رۆژا نوح چوویە د گەمیێ دا و تووفان رابووی و هەمی ژ ناڤ چووین.[c] 28هەروەسا ل دەمێ ڵۆتی ژی كا چەوا بوو: مرۆڤان دخوار، ڤەدخوار، دكڕی، دفرۆت، دچاند و ئاڤا دكر.29لێ ل رۆژا ڵۆت ژ سەدۆمێ دەركەفتی، ئاگر و كپریت ژ ئەسمانی بارین و هەمی ژناڤبرن.30ل رۆژا كوڕێ مرۆڤ ژی دیار دبیت، دێ یا وەسا بیت.31ل وێ رۆژێ، ئەوێ ل سەر بانی بیت و تشتێن وی ل خوارێ بن، بلا نەهێتە خوارێ دا ببەت و ئەوێ ل ناڤ زەڤیێ بیت، بلا ژێ نەزڤڕیتەڤە.32هەڤژینا ڵۆتی بیننە بیرا خۆ.[d] 33هەر كەسێ بزاڤێ بكەت ژیانا خۆ بپارێزیت، دێ وێ ژ دەست دەت، لێ هەر كەسێ ژیانا خۆ ژ دەست بدەت، دێ وێ پارێزیت.34ئەز دبێژمە هەوە: د وێ شەڤێ دا، دوو كەس دێ ل سەر تەختەكی بن، ئێك دێ هێتە برن و یێ دی دێ هێتە هێلان.35دوو ژنك دێ پێكڤە دستاڕەكی هێرن، ئێك دێ هێتە برن و یا دی دێ هێتە هێلان.36دوو دێ ل ناڤ زەڤیێ بن، ئێك دێ هێتە برن و یێ دی دێ هێتە هێلان.»37ئینا ئەوان پرسیار ژێ كر: «ل كیڤە، خودان؟» گۆتە وان: «كەلەخ ل كیرێ بیت، باڵندەیێن كەلەخان ژی دێ ل وێرێ خڕڤە بن.»
a.  17‏:2 مەبەست پێ باوەردارێن مەسیحی یێن پێنەگەهشتی د باوەریێ دا.
b.  17‏:15 q پەسن: مەدح و سەنا
c.  17‏:27 دەستپێكرن 6‏:1‏ تاكو 8‏:19
d.  17‏:32 دەستپێكرن 19‏:23‏-26

مزگینیا لوقای   به‌شێ 16مزگینیا لوقای   به‌شێ 18



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 18نموونەیا بیژنێ و دادوەری 1نموونەیەك بۆ وان ئینا كو پێدڤیە هەردەم نڤێژێ بكەن و بێ ئومێد نەبن2و گۆت: «ل باژێڕەكی دادوەرەك هەبوو، نە ژ خودێ دترسیا و نە شەرم ژ مرۆڤان دكر.3ل وی باژێڕی بیژنەك ژی هەبوو، دهاتە نك وی و دگۆتێ: ‹مافێ من ژ هەڤڕكێ من بستینە.›4دادوەر بۆ دەمەكی رازی نەبوو، لێ پشتی هنگی گۆتە خۆ: ‹هەر چەندە ئەز ژ خودێ ناترسم و شەرمێ ژ مرۆڤان ناكەم،5لێ چنكو ئەڤ بیژنە سەرگێژیێ بۆ من چێدكەت، ئەز دێ مافێ وێ بۆ وێ وەرگرم، نەكو ئەو ب هاتنا خۆ من بوەستینیت.›»6پاشی خودانی گۆت: «گوهێ خۆ بدەنێ دادوەرێ بێداد چ دبێژیت.7ئەرێ ما خودێ مافێ هەلبژارتیێن خۆ، ئەوێن ب شەڤ و رۆژ هەوارا خۆ دگەهیننێ، وەرناگریت؟ ئەرێ دێ بەرسڤا وان گیرۆ كەت؟8ئەز دبێژمە هەوە: ئەو دێ زوی مافێ وان بۆ وەرگریت. لێ دەمێ كوڕێ مرۆڤ دهێت، ما دێ باوەریێ ل سەر رویێ ئەردی بینیت؟»نموونەیا فەریسی و باجگری 9ئەڤ نموونە ژی بۆ هندەك كەسان ئینا، ئەوێن ژ راستداریا خۆ دپشتڕاست و مرۆڤێن دی ژ خۆ نزمتر ددیتن:10«دوو مرۆڤ چوونە پەرستگەهێ، دا نڤێژێ بكەن، ئێك فەریسی بوو و یێ دی باجگر.11یێ فەریسی راوەستیا و بۆ خۆ هۆسا نڤێژ كر: ‹خودێ، ئەز سوپاسیا تە دكەم، كو ئەز نە وەكو مرۆڤێن دی یێن رێگر و خرابكار و دەهمەنپیسم، نە ژی وەكو ڤی باجگریمە.12حەفتیێ دوو جاران رۆژیێ دگرم و تشتێ ب دەست من دكەڤیت، ئەز دەهێكێ ژێ ددەم.›13لێ یێ باجگر دویر راوەستیا و شەرم دكر خۆ بەرێ خۆ ژی بدەتە ئەسمانی، ل سینگێ خۆ ددا و دگۆت: ‹خودێ، دلۆڤانیا خۆ ب من ببە، ئەز گونەهكارم.›14ئەز دبێژمە هەوە: ئەڤ مرۆڤێ باجگر بێگونەهـ ڤەگەڕیا مالا خۆ و نە یێ دی، چنكو هەر كەسێ خۆ بلند بكەت دێ هێتە نزمكرن و یێ خۆ نزم بكەت دێ هێتە بلندكرن.»عیسا زاڕۆكان بەرەكەتدار دكەت 15هندەك زاڕۆكێن ساڤا ژی ئینانە نك عیسای، دا دەستێ خۆ بدانیتە سەر وان. دەمێ شاگردان ئەڤە دیتی، ل وان حەیتاند.16لێ عیسای گازی وان كر و گۆت: «بهێلن زاڕۆك بهێنە نك من و رێ لێ نەگرن، چنكو پاشایەتیا خودێ بۆ یێن وەكو وانە.17ب راستی دبێژمە هەوە: هەر كەسێ وەكو زاڕۆكەكی پاشایەتیا خودێ قەبیل نەكەت، ئەو ناچیتە د وێ دا.»سەرۆكێ دەولەمەند 18سەرۆكەكی پرسیار ژێ كر و گۆتێ: «مامۆستایێ چاك، ئەز چ بكەم، دا ببمە میراتگرێ ژیانا هەروهەر؟»19ئینا عیسای گۆتێ: «بۆچی تۆ دبێژیە من چاك؟ كەسێ چاك نینە ژبلی ئێكی، ئەو ژی خودێیە.20تۆ فەرمانان دزانی: ‹دەهمەنپیسیێ نەكە، كوشتنێ نەكە، دزیێ نەكە، شاهدەییا ب درەو نەدە، رێزێ ل دایك و بابێن خۆ بگرە.›[a] »21ئینا گۆت: «من هەر ژ لاوینیێ ئەڤە هەمی ب جهـ ئیناینە.»22دەمێ عیسای ئەڤ چەندە بهیستی، گۆتە وی: «هێشتا تشتەكێ ژ تە كێمە: هەمی تشتێ تە هەی بفرۆشە و ل سەر هەژاران بەڵاڤ بكە، دێ تە گەنجینەیەك ل ئەسمانان هەبیت، پاشی وەرە ب دویڤ من بكەڤە.»23گاڤا وی ئەڤ چەندە بهیستی دلگران بوو، چنكو گەلەك یێ دەولەمەند بوو.24عیسای دیت كو ئەو خەمگرتی بوو، گۆت: «چەند یا ب زەحمەتە دەولەمەند بچنە د پاشایەتیا خودێ دا.25چوونا حێشترێ د كونا دەرزیكێ را ب ساناهیترە ژ ب ژۆركەفتنا دەولەمەندەكی بۆ پاشایەتیا خودێ.»26ئینا ئەوێن ئەڤ گۆتنە بهیستی، گۆتن: «ئەڤجا كی دشێت قورتال ببیت؟»27عیسای گۆت: «تشتێن ل نك مرۆڤان مەحالن، ئەو ل نك خودێ د شیان دانە.»28پەترۆسی گۆت: «ئەڤە مە هەمی تشتێن خۆ یێن هێلاین و ئەم یێ ب دویڤ تە كەفتین.»29ئینا گۆتە وان: «راستیێ دبێژمە هەوە: هەر كەسێ مال، یان هەڤژین، یان برا، یان دایك و باب، یان زاڕۆك ژ پێخەمەت پاشایەتیا خودێ هێلا بیت،30دێ د ڤی سەردەمی دا، گەلەك پترێ ب دەست خۆ ڤە ئینیت و د سەردەمێ داهاتی ژی دا، ژیانا هەروهەر وەرگریت.»عیسا جارەكا دی بەحسێ مرن و رابوونا خۆ دكەت 31پاشی عیسای هەر دوازدە شاگرد ڤەدەر كرن و گۆتە وان: «ئەڤە ئەم یێ بەرەڤ ئورشەلیمێ ب سەر دكەڤین و هەر تشتێ دەربارەی كوڕێ مرۆڤ ب رێیا پێغەمبەران هاتیە نڤیسین، دێ ب جهـ هێت.32دێ رادەستی نەجوهیان هێتە كرن و تڕانە پێ هێنە كرن و جڤین پێ هێنە دان و دێ تف لێ هێنە كرن33و دێ وی دەنە بەر قامچیان و كوژن و ل رۆژا سێیێ دێ رابیتەڤە.»34لێ ئەو د چ ژ وان تشتان نەگەهشتن. ئەو ئاخفتن ل وان یا ڤەشارتی بوو و وان نەزانی وی چ گۆت.عیسا خوازۆكەكێ كۆرە ساخ دكەت 35دەمێ عیسا نێزیكی ئەریحا دبوو، ئێكێ كۆرە ل رەخێ رێكێ یێ روینشتی بوو، خوازۆكی دكر.36گاڤا گوهـ ل بورینا كۆمێ بووی، پرسیار كر: «ئەڤە چیە؟»37گۆتنێ «عیسایێ ناسیرەیی د ڤێرێ را یێ دبوریت.»38ئینا گازی كر: «عیسایێ كوڕێ داوودی، دلۆڤانیێ ب من ببە!»39ئینا ئەوێن ل پێشیێ، كۆرە پاشڤە بر دا بێدەنگ ببیت. لێ ئەوی گەلەك پتر كرە هەوار: «كوڕێ داوودی دلۆڤانیێ ب من ببە!»40عیسا راوەستیا و فەرمان دا كو وی مرۆڤی بیننە نك وی. دەمێ نێزیك بووی، پرسیار ژێ كر:41«تە چ دڤێت ئەز بۆ تە بكەم؟» گۆتێ: «خودان، بیناهیێ بكەم.»42عیسای گۆتێ: «بیناهیێ بكە. باوەریا تە تۆ ساخ كری.»43د جهـ دا بیناهی كر و ب دویڤ كەفت و پەسنا خودێ كر. دەمێ خەلكی هەمیان ئەڤ چەندە دیتی، پەسنا[b]  خودێ كرن.
a.  18‏:20 دەركەفتن 20‏:12‏-16؛ گۆتارا مووسای 5‏:16‏-20؛ ل فەرهەنگۆكێ بنێڕە دەهـ فەرمان*. 
b.  18‏:43 q پەسن: مەدح و سەنا

مزگینیا لوقای   به‌شێ 17مزگینیا لوقای   به‌شێ 19



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 19عیسا و زەككایێ باجگر 1پاشی چوو ئەریحا و د ناڤ را دەرباز دبوو.2زەڵامەك ل وێرێ بوو دگۆتنێ زەككا، سەرۆكێ باجگران بوو و یێ دەولەمەند بوو.3وی بزاڤ دكر عیسای ببینیت، كا ئەو كیە، لێ ژ بەر بۆشاتیێ نەدشیا، چنكو یێ بەژن كورت بوو،4ئینا كرە غار و چوو سەر دارهژیرەكێ، داكو عیسای ببینیت، چنكو ل بەر بوو د وێرێ را دەرباز ببیت.5دەمێ عیسا گەهشتیە وی جهی، بەرێ خۆ دا سڵال و زەككا دیت و گۆتێ: «زەككا، لەزێ بكە وەرە خوارێ، چنكو دڤێت ئەڤرۆ ئەز ل مالا تە بمینم.»6ئینا ب لەز هاتە خوارێ و ب دلخۆشی پێشوازیا وی كر.7هەمیێن ئەڤ چەندە دیتی، نەرازی بوون و گۆتن: «ئەو ل نك مرۆڤەكێ گونەهكار بوو مێڤان.»8لێ زەككا راوەستیا و گۆتە خودانی: «خودان، ئەڤە ئەز یێ نیڤا سامانێ خۆ ددەمە هەژاران و ئەگەر من تشتەك ب زۆری ژ ئێكی ستاندبیت، ئەز یێ چوار جاركی ددەمێ.»9ئینا عیسای گۆتێ: «ئەڤرۆ قورتالبوون بۆ ڤێ مالێ هات، چنكو ئەو ژی كوڕێ ئیبراهیمیە.10كوڕێ مرۆڤ یێ هاتی، دا ل مرۆڤێن بەرزە بگەڕیێت و قورتال بكەت.»نموونەیا دەهـ زێڕان 11دەمێ ئەوان گوهێ خۆ ددا ڤێ ئاخفتنێ، عیسا بەردەوام بوو و نموونەیەك بۆ وان ئینا. چنكو ئەو نێزیكی ئورشەلیمێ ببوو و وان هزردكر كو پاشایەتیا خودێ نوكە دێ دیار بیت.12ئینا گۆت: «مرۆڤەك ژ مالەكا مەزن چوو وەڵاتەكێ دویر، داكو پاشایەتیەكێ بۆ خۆ وەرگریت و ڤەگەڕیتەڤە.13ئینا گازی هەر دەهـ بەنیێن خۆ كر و دەهـ زێڕ[a]  دانە وان و گۆت: ‹بازرگانیێ پێ بكەن تاكو ئەز ڤەدگەڕیێمەڤە.›14لێ هەڤوەڵاتیێن وی حەز ژ وی نەدكر، ئینا هندەك د دویڤ دا هنارتن، داكو بێژنێ: ‹مە نەڤێت ئەو پاشایەتیێ ل مە بكەت.›15دەمێ پاشایەتی وەرگرتی و ڤەگەڕیای، فەرمان دا كو گازی هەر دەهـ بەنیان بكەن، ئەوێن دەهـ زێڕ داینە وان، داكو بزانیت كا هەر ئێكێ ژ وان چ قازانج ژ بازرگانیا خۆ كریە.16یێ ئێكێ هات و گۆت: ‹ئەزبەنی، زێڕێ تە دەهـ زێڕ قازانج كرن.›17ئینا گۆتێ: ‹دەستخۆش، بەنیێ قەنج! ئەڤجا چنكو تۆ ل سەر پیچەكێ یێ دلسۆز بووی، هەڕە سەروەریێ ل دەهـ باژێڕان بكە.›18پاشی یێ دوویێ هات و گۆت: ‹ئەزبەنی، زێڕێ تە پێنج زێڕ قازانج كرن.›19ئینا گۆتە وی ژی: ‹تۆ سەروەریێ ل پێنج باژێڕان بكە.›20پاشی بەنیێ دی هات و گۆت: ‹ئەزبەنی، ئەڤە زێڕێ تەیە، من یێ د ناڤ دەستمالەكێ دا پێچای.21ئەز ژ تە دترسیام، چنكو تۆ مرۆڤەكێ دلڕەقی، تۆ وی دبەی یێ تە نەدانای و تۆ وی ددروی یێ تە نەچاندی.›22ئینا گۆتە وی: ‹ژ دەڤێ تە ئەز دێ تە گونەهبار كەم، هەی بەنیێ خراب: مادەم تە دزانی ئەز مرۆڤەكێ دلڕەقم، ئەز وی دبەم یێ من نەدانای و وی ددرویم یێ من نەچاندی،23پا بۆچی تە پارەیێ من نەددانا نك پارەگوهۆڕان، دا هەر دەمێ ئەز هاتبام، من ئەو ل گەل ریبایێ وەرگرتبا؟›24پاشی گۆتە ئەوێن ل وێرێ راوەستیای: ‹زێڕی ژێ بستینن و بدەنە خودانێ دەهـ زێڕان.›25ئینا گۆتنێ: ‹ئەزبەنی، ئەوی دەهـ زێڕێن هەین.›26ئینا گۆت: ‹ئەز دبێژمە هەوە: هەر كەسێ هەیی دێ پتر بۆ وی هێتە دان، لێ ئەوێ نەیی، خۆ یێ هەی ژی دێ ژێ هێتە ستاندن.27لێ دوژمنێن من ئەوێن نەدڤیان ئەز پاشایەتیێ ل وان بكەم، ل ڤێرێ بۆ من ئامادە بكەن و ل بەر چاڤێن من ڤەكوژن.›»عیسا ب رێزگرتن دچیتە د ئورشەلیمێ ڤە 28پشتی ئەڤ چەندە گۆتی، بەرەڤ ئورشەلیمێ چوو.29دەمێ نێزیكی گوندێن بێت‌فاجی و بێت‌عەنیا بووی ل نك چیایێ دگۆتنێ چیایێ زەیتوونان، دوو شاگردێن خۆ هنارتن30و گۆتە وان: «هەڕنە ڤی گوندێ بەرامبەری هەوە، دەمێ هوین دچنە ناڤ گوندی، دێ جانەكەرەكێ گرێدای بینن كو چ جاران كەس لێ سیار نەبوویە. وی ڤەكەن و بینن.31ئەگەر ئێكی پرسیار ژ هەوە كر: ‹بۆچی هوین وی ڤەدكەن؟› هۆسا بەرسڤا وی بدەن: ‹خودانی پێدڤی یا پێ هەی.›»32ئەوێن هاتینە هنارتن چوون و وەكو خودانی گۆتیە وان دیت.33دەمێ ئەوان جانەكەر ڤەدكر، خودانێن وی پرسیار ژ وان كر: «بۆچی هوین وی ڤەدكەن؟»34ئینا وان گۆت: «خودانی پێدڤی یا پێ هەی.»35پاشی بۆ عیسای ئینا و جلكێن خۆ دانانە سەر جانەكەری و عیسا لێ سیار كر.36دەمێ ئەو ب رێ دچوو، خەلكی جلكێن خۆ ل سەر رێكێ رادئێخستن.37دەمێ نێزیكی نشیڤیا چیایێ زەیتوونان بووی، هەمی جەماوەرێ شاگردان ژ بۆ هەمی ئەو حنێرێن وان دیتین، دەست پێ كر ب دلخۆشی و ب دەنگەكێ بلند پەسنا[b]  خودێ كرن.38دگۆتن:«‹یێ بەرەكەتدارە ئەو پاشایێ ب ناڤێ خودانی دهێت!›[c] 39لێ هندەك ژ فەریسیان ژ كۆمێ گۆت: «مامۆستا، ل شاگردێن خۆ بحەیتینە.»40ئینا ئەوی بەرسڤا وان دا و گۆت: «ئەز دبێژمە هەوە: ئەگەر ئەڤێن هەنێ بێدەنگ ببن، بەر دێ گازی كەن.»عیسا بۆ ئورشەلیمێ دكەتە گری 41دەمێ نێزیك بووی و باژێڕ دیتی، بۆ كرە گری42و گۆت: «خوزی تە د ڤێ رۆژێ دا زانیبا كا چ تشت بۆ ئاشتیا تەنە! لێ نوكە ئەو ژ بەر چاڤێن تە هاتنە ڤەشارتن.43رۆژ دێ ب سەر تە دا هێن، دوژمنێن تە دێ ل دۆرێن تە چەپەری چێكەن و دێ تە دۆرپێچ كەن و دێ تە ژ هەمی رەخان ڤە ئاسێ كەن.44دێ تە ب سەر زاڕۆكێن تە دا هەڕفینن و بەری ل سەر بەری ناهێلن، چنكو دەمێ خودێ سەرەدانا تە كری تۆ ب خۆ نەحەسیای.»عیسا پەرستگەهێ پاقژ دكەت 45چوو د حەوشا پەرستگەهێ دا و دەست ب دەرئێخستنا وان كر یێن فرۆتن دكر46و گۆتە وان «یا هاتیە نڤیسین: ‹مالا من دێ مالا نڤێژێ بیت،[d] › لێ هەوە یا كریە ‹كونجا رێگران›[e] !»47ئەوی هەر رۆژ ل پەرستگەهێ فێركرن دكر. سەرۆكێن كاهنان و مامۆستایێن دەستووری و ریهسپیێن مللەتی ژی بزاڤ دكر وی بكوژن.48لێ وان رێكا خۆ نە ددیت، چنكو هەمی خەلك گرێدایی گۆتنێن وی بوو.
a.  19‏:13 q دەهـ زێڕ: ب یونانی دبێژیت: ‹دەهـ مینا›. ل فەرهەنگۆكێ بنێڕە مینا*.
b.  19‏:37 q پەسن: مەدح و سەنا
c.  19‏:38 زەبوور 118‏:26
d.  19‏:46 ئیشایا 56‏:7
e.  19‏:46 یەرمیا 7‏:11

مزگینیا لوقای   به‌شێ 18مزگینیا لوقای   به‌شێ 20



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 20پرسیاركرن ل دۆر دەستهەلاتا عیسای 1رۆژەكێ ژ وان رۆژان، دەمێ د حەوشا پەرستگەهێ دا خەلك فێر دكر و مزگینی ددا، سەرۆكێن كاهنان و مامۆستایێن دەستووری ل گەل ریهسپیان ل بەرامبەری وی راوەستیان2و گۆتنێ: «بێژە مە، تۆ ب چ دەستهەلات ڤان كاران دكەی؟ ئەو كیە ئەڤ دەستهەلاتە دایە تە؟»3ئینا عیسای بەرسڤا وان دا و گۆت: «ئەز ژی دێ پرسیارەكێ ژ هەوە كەم، بێژنە من:4تافیركرنا یوحەننای ژ ئەسمانی بوو یان ژ مرۆڤان؟»5ئینا دانوستاندن د ناڤ خۆ دا كر و گۆتن: «ئەگەر ئەم بێژین ‹ژ ئەسمانی بوو،› دێ بێژیت، ‹ئەڤجا بۆچی هەوە باوەر ژێ نەكر؟›6لێ ئەگەر ئەم بێژین ‹ژ مرۆڤان بوو› ئەڤ خەلكە هەمی دێ مە بەرباران كەن، چنكو ئەو دپشتڕاستن كو یوحەننا پێغەمبەرە.»7ئینا وان بەرسڤ دا كو ئەو نزانن ژ كێ بوو.8عیسای گۆتە وان: «ئەز ژی نابێژمە هەوە ب چ دەستهەلات ئەز ڤان كاران دكەم.»نموونەیا رەزڤانان 9ئەوی دەست پێ كر ئەڤ نموونەیە بۆ خەلكی ئینا: «مرۆڤەكی رەزەك دانا و كرە د دەستێ هندەك رەزڤانان دا و بۆ دەمەكێ درێژ چوو وەڵاتەكێ دی.10ل دەمێ چنینێ، بەنیەك هنارتە نك رەزڤانان، داكو پشكا وی ژ بەرهەمێ رەزی بدەنێ، لێ رەزڤانان بەنی قوتا و دەستڤاڵا زڤڕاند.11پاشی ئەوی بەنیەكێ دی هنارت، لێ ئەو ژی قوتا و كرێت كر و دەستڤاڵا زڤڕاند.12پاشی بەنیێ سێیێ هنارت، ئینا ئەو ژی بریندار كر و دەرئێخست.13ئینا خودانێ رەزی گۆت: ‹ئەز چ بكەم؟ ئەز دێ كوڕێ خۆ یێ خۆشتڤی هنێرم، بەلكو رێزێ لێ بگرن.›14لێ دەمێ رەزڤانان دیتی، دانوستاندن د ناڤبەرا خۆ دا كر و گۆت: ‹ئەڤە میراتگرە، وەرن ئەم وی بكوژین، دا میرات بۆ مە بمینیت.›15ئینا وان ئەو دەرئێخستە ژ دەرڤەی رەزی و كوشت. ئەڤجا خودانێ رەزی دێ چ ل وان كەت؟16ئەو دێ هێت و وان رەزڤانان ژ ناڤ بەت و رەزی دەتەڤ هندەكێن دی.» دەمێ خەلكی گوهـ ل ڤێ چەندێ بووی، گۆتن: «خودێ نەكەت!»17لێ ئەوی بەرێ خۆ دا وان و گۆت: «ئەڤجا رامانا ئەڤا هاتیە نڤیسین چیە؟‹ئەو بەرێ هۆستایان رەتكری،18هەر كەسێ بكەڤیتە سەر ڤی بەری، دێ پرتكیت و هەر كەسێ بەر بكەڤیتە سەر، دێ وی هەڕشینیت.»19ئینا هەر د وی دەمی دا، سەرۆكێن كاهنان و مامۆستایێن دەستووری بزاڤ كر عیسای بگرن، چنكو ئەوان زانی وی ب ڤێ نموونەیێ بەحسێ وان دكر، لێ ئەو ژ خەلكی ترسیان.دانا باجێ بۆ قەیسەری 20ئینا دویڤچوونا وی كر و هندەك سیخوڕ هنارتنە دۆرێن وی و خۆ ب هندێ دئینا دەر كو ئەو مرۆڤێن راستدارن، داكو عیسای ل سەر ئاخفتنەكا وی بگرن و رادەستی دادگەهـ و دەستهەلاتا والی بكەن.21ئەوان ئەڤ پرسیارە ژ عیسای كر: «مامۆستا، ئەم دزانین تۆ د ئاخفتن و فێركرنا خۆ دا یێ راستی، تۆ لایەنگریا كەسێ ناكەی، لێ تۆ رێكا خودێ راست نیشا خەلكی ددەی.22بۆ مە رەوایە باجێ بدەینە قەیسەری یان نە؟»23عیسای هەست ب فێلبازیا وان كر و گۆتە وان:24«كا دینارەكێ نیشا من بدەن. ئەڤ وێنە و ناڤێ ل سەر یێن كێنە؟» وان گۆت: «یێن قەیسەرینە.»25ئینا گۆتە وان: «ئەڤجا یێ قەیسەری بدەنە قەیسەری و یێ خودێ ژی بدەنە خودێ.»26ئینا ئەو نەشیان بەرامبەری خەلكی، عیسای ب ئاخفتنەكا وی گونەهبار بكەن. ب بەرسڤا وی حێبەتی بوون و بێدەنگ بوون.پرسیاركرن دەربارەی رابوونا مریان 27سەدوقی، ئەوێن دبێژن رابوونا مریان نینە، هندەك ژ وان هاتن و پرسیار ژێ كر و گۆتێ:28«مامۆستا، مووسای بۆ مە یا نڤیسی: ئەگەر برایێ ئێكی مر و زاڕۆك ژ هەڤژینا خۆ نەبوون، پێدڤیە برایێ وی هەڤژینا وی بۆ خۆ بینیت و دویندەهێ[a]  بۆ ناڤێ برایێ خۆ پەیدا بكەت.29ئەڤجا حەفت برا هەبوون، یێ ئێكێ ژن ئینا و بێ دویندەهـ مر.30ئینا یێ دوویێ ئەو بۆ خۆ ئینا،31پاشی یێ سێیێ بۆ خۆ ئینا و هۆسا هەر حەفتان. هەمی مرن و چ زاڕۆك ل دویڤ خۆ نەهێلان.32ل دویماهیێ ژن ژی مر.33ئەڤجا ل رۆژا رابوونێ، ئەو ژن دێ هەڤژینا كێ بیت، چنكو هەڤژینا هەر حەفتان بوو؟»34عیسای بەرسڤا وان دا و گۆت: «مرۆڤێن ڤی سەردەمی شوی دكەن و ژنێ دئینن،35لێ ئەوێن دهێنە هژمارتن كو د هەژینە بگەهنە وێ جیهانێ و رابوونا مریان، نە ژنێ دئینن و نە شوی دكەن،36ئێدی ئەو نەشێن بمرن ژی، چنكو ئەو وەكو فریشتەیانن. ئەو كوڕێن خودێنە، چنكو كوڕێن رابوونێنە.37مووسای ژی د سەرهاتیا تڕاشێ دا[b] ، دیار كر كو مری رادبن، دەمێ دەربارەی خودانی دبێژیت: ئەو خودایێ ئیبراهیمی و خودایێ ئیسحاقی و خودایێ یەعقوبیە.38ئەڤجا ئەو نە خودایێ مریانە، لێ یێ زیندیانە، چنكو بۆ وی، هەمی د زیندینە.»39ئینا هندەك مامۆستایێن دەستووری گۆتن: «مامۆستا، تە باش گۆت.»40پشتی هنگی نەوێریان چ پرسیاران ژێ بكەن.مەسیح كوڕێ كێیە؟ 41عیسای گۆتە وان: «چەوا دبێژن مەسیح كوڕێ داوودیە؟42چنكو داوود ب خۆ د پەرتووكا زەبوورێ دا دبێژیت:‹خودانی گۆتە خودانێ من:43تاكو ئەز دوژمنێن تە بكەمە تەختەپێ بۆ پێیێن تە.›[c] 44مادەم داوود دبێژیتێ ‹خودان›، پا چەوا كوڕێ ویە؟»ئاگەهداریكرن ژ مامۆستایێن دەستووری 45دەمێ هەمی خەلكی گوهێ خۆ ددایێ، گۆتە شاگردێن خۆ:46«هشیاری مامۆستایێن دەستووری بن. ئەو حەز دكەن ب جلكێن شۆڕ دەركەڤن و حەز دكەن ل بازاڕان سڵاڤ لێ بهێنە كرن و د كنیشتەیان دا ل كورسیكێن پێشیێ بن و ل مێڤانداریان ل سەرێ ژۆری بن.47ئەو مالێ بیژنان دخۆن و بۆ رویمەتی نڤێژان درێژ دكەن. ئەو دێ سزادانەكا گرانتر وەرگرن.»
a.  20‏:28 q دویندەه: نەسل یان زوڕیەت
b.  20‏:37 دەركەفتن 3‏:6
c.  20‏:43 زەبوور 110‏:1

مزگینیا لوقای   به‌شێ 19مزگینیا لوقای   به‌شێ 21



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 21پێشكێشیێ بیژنێ 1بەرێ خۆ دایێ و دیت دەولەمەند یێ پێشكێشیێن خۆ دكەنە د پارەدانكا پەرستگەهێ دا،2هەروەسا دیت بیژنەكا هەژار یا دوو فلسان[a]  دكەتە د پارەدانكێ دا.3ئینا گۆت: «راستیێ دبێژمە هەوە: ڤێ بیژنا هەژار ژ هەمیان پتر كرنە تێدا،4چنكو ڤان هەمیان ژ سامانێ خۆ یێ زێدە پارە دان، لێ وێ سەرەڕای بەلەنگازیا خۆ، هەر چ یێ وێ بۆ ژیارا خۆ هەی كرە تێدا.»عیسا پێشوەخت بەحسێ هەڕفاندنا پەرستگەهێ دكەت 5دەمێ هندەكان بەحسێ پەرستگەهێ دكر، كو ب بەرێن جوان و پێشكێشیان هاتیە خەملاندن، عیسای گۆت:6«ئەڤ تشتێن هوین دبینن، رۆژ دێ هێن كو بەر ل سەر بەری نامینیت، هەمی دێ هێنە هەڕفاندن.»نیشانێن دویماهیا سەردەمی 7ئینا وان پرسیار ژێ كر و گۆتن: «مامۆستا، ئەڤە دێ كەنگی چێبن؟ و دێ چ نیشان هەبیت، دەمێ رویدانا وان نێزیك ببیت؟»8عیسای گۆت: «هشیار بن نەهێنە دسەردابرن، چنكو گەلەك دێ ب ناڤێ من هێن و دێ بێژن ‹ئەز ئەوم!› و ‹ئەو دەم نێزیك بوو.› ل دویڤ وان نەچن.9دەمێ هەوە گوهـ ل جەنگ و نەئارامیان دبیت، نەڤەجنقن. چنكو دڤێت ل پێشیێ ئەڤ تشتە روی بدەن. لێ دویماهی ئێكسەر ناهێت.»10پاشی گۆتە وان: «دێ مللەتەك دژی مللەتەكی و پاشایەتیەك دژی پاشایەتیەكێ رابیت11و دێ بیڤەلەرزێن مەزن و ل گەلەك جهان كولب و دەردێن ڤەگر و كوژەك پەیدا بن و تشتێن ب ترس و نیشانێن مەزن دێ ژ ئەسمانی دیار بن.12لێ بەری ڤێ هەمیێ، ژ پێخەمەت ناڤێ من، ئەو دێ هەوە گرن و تەپەسەر كەن و دێ هەوە رادەستی كنیشتەیان كەن و هاڤێژنە د زیندانان دا و دێ هەوە راكێشنە نك پاشا و حوكمداران.13ئەڤ رویدانە دێ چێبن، دا هوین بۆ من شاهدەییێ بدەن.14ئەڤجا خۆ ئێكدل كەن و بەری هنگی خەمێ نەخۆن كا دێ چەوا بەڕەڤانیێ ژ خۆ كەن،15چنكو ئەز دێ دەڤ و ئاقلمەندیەكێ دەمە هەوە، هەمی بەرهنگارێن هەوە نەشێن بەرگریێ بكەن یان بەرسڤا ئاخفتنێن هەوە بدەن.16خۆ دایك و باب و برا و مرۆڤ و هەڤالێن هەوە ژی دێ هەوە رادەستی دەستهەلاتداران كەن و ژ هەوە دەنە كوشتن.17دێ ژ بەر ناڤێ من كەربێن هەمیان ژ هەوە ڤەبن،18لێ مویەك ژ سەرێ هەوە ژ ناڤ ناچیت،19ب خۆڕاگرتنا خۆ هوین دێ ژیانا خۆ ب دەست ڤە ئینن.وێرانكرنا ئورشەلیمێ 20دەمێ هوین دبینن ئورشەلیم ب لەشكەران یا دۆرپێچ كریە، هنگی بزانن وێرانكرنا وێ نێزیك بوو.21هنگی ئەوێن ل دەڤەرا یەهودیایێ بلا بڕەڤنە چیایان، ئەوێن د ئورشەلیمێ دا بلا ژێ دەربكەڤن، ئەوێن ل گوندان بلا نەچنە باژێڕی،22چنكو ئەڤ رۆژێن هەنێ یێن تۆلڤەكرنێنە، داكو هەر تشتێ هاتیە نڤیسین ب جهـ بهێت،23ل وان رۆژان، نەخوزیكێن ژنكێن دووگیان و شیردەران! چنكو دێ تەنگاڤیەكا گران ب سەر ئەردی و تۆڕەبوونەكا مەزن ب سەر ڤی مللەتی دا هێت.24دێ ب دەڤێ شیری كەڤن و ب دیلی بۆ ناڤ هەمی مللەتان دێ هێنە برن و ئورشەلیم دێ ژ لایێ مللەتان ڤە هێتە بنپێ كرن، تاكو دەمێن مللەتان ب دویماهی دهێت.هاتنا كوڕێ مرۆڤ 25دێ نیشان ل هەیڤ و رۆژ و ستێران پەیدا بن، ل سەر ئەردی ژی ژ بەر هورمە هورما دەریایێ و پێلێن وێ، مللەت دێ بزدیێن و شاش بن.26دێ مرۆڤ دلگرتی بن، ژ بەر ترس و چاڤەڕێكرنا وان تشتێن كو دێ ب سەرێ جیهانێ هێن، چنكو هێزێن ئەسمانان دێ هێنە تێكهەژاندن.27هنگی دێ بینن ‹كوڕێ مرۆڤ ب هێز و گەلەك مەزناهی د ناڤ عەورەكی دا یێ دهێت.›[b] 28دەمێ ئەڤ تشتە دەست پێ دكەن، راست راوەستن و سەرێ خۆ بلند كەن، چنكو رزگاركرنا هەوە نێزیك دبیت.»نموونەیا دارهژیرێ 29نموونەیەك ژی بۆ وان ئینا: «بەرێ خۆ بدەنە دارهژیرێ و دارێن دی.30دەمێ بەلگ دان، هوین ب خۆ دبینن و دزانن هاڤین یا نێزیكە.31وەسا هوین ژی، دەمێ دبینن ئەڤ تشتە روی ددەن، بزانن كو پاشایەتیا خودێ یا نێزیكە.32راستیێ دبێژمە هەوە: ئەڤ نفشە ژ ناڤ ناچیت تا هەمی تشت روی نەدەن.33ئەرد و ئەسمان دێ ژ ناڤ چن، لێ پەیڤێن من چ جاران ژ ناڤ ناچن.هشیار بمینن و نڤێژان بكەن 34هشیاری خۆ بن، نەكو دلێن هەوە ب مەی ڤەخوارنێ و سەرخۆشیێ و خەمێن ژیانێ گران ببن و ئەو رۆژ ژ نشكەكێ ڤە ب سەر هەوە دا بهێت،35چنكو دێ وەكو خەفكەكێ، هەمی ئاكنجیێن سەر رویێ ئەردی گریت.36ئەڤجا هشیار بمینن و ل هەمی دەمان نڤێژان بكەن، داكو هوین بشێن خۆ ژ ڤان هەمی تشتێن كو نێزیكە دێ روی دەن قورتال بكەن و رویسپی ل بەرامبەر كوڕێ مرۆڤ راوەستن.»37عیسای ب رۆژ ل پەرستگەهێ فێركرن دكر و ب شەڤ دەردكەفت و ل چیایێ دبێژنێ چیایێ زەیتوونان دما.38خەلك هەمی ژی سپێدێ زوی رادبوون و دهاتنە پەرستگەهێ، دا گوهێ خۆ بدەنێ.
a.  21‏:2 ب یونانی دوو ‹لەپتۆن›.
b.  21‏:27 دانیێل 7‏:13؛ ئاشكراكرن 1‏:7

مزگینیا لوقای   به‌شێ 20مزگینیا لوقای   به‌شێ 22



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 22بێبەختیا یەهودای 1جەژنا نانێ شكەڤا[a]  نێزیك بوو، یا كو دبێژنێ جەژنا دەربازبوونێ.2سەرۆكێن كاهنان و مامۆستایێن دەستووری ل رێكەكێ دگەڕیان كا چەوا عیسای بكوژن، چنكو ئەو ژ مللەتی دترسیان.3ئینا ئبلیس كەفتە د دلێ یەهودای دا، یێ كو دگۆتنێ ‹ئەسخەریوتی› و ئەو ئێك ژ دوازدە شاگردان بوو.4ئەو چوو و ل گەل سەرۆكێن كاهنان و سەركردەیێن زێرەڤانێن پەرستگەهێ ئاخفت، كا دێ چەوا عیسای رادەستی وان كەت.5ئینا كەیفا وان هات و بڕیار دا هندەك پارەیان بدەنێ.6ئەو ژی ب وێ چەندێ رازی بوو و ل دەلیڤەیەكێ دگەڕیا، دا وی ل دویری خەلكی رادەستی وان بكەت.ئامادەكرنا شیڤا دەربازبوونێ 7رۆژا جەژنا نانێ شكەڤا هات، كو پێدڤی بوو تێدا بەرخێ دەربازبوونێ سەرژێ كەن.8ئینا عیسای، پەترۆس و یوحەننا هنارتن و گۆت: «هەڕن و بۆ مە شیڤا جەژنا دەربازبوونێ ئامادە بكەن، داكو ئەم بخۆین.»9ئینا پرسیار ژێ كر: «تە دڤێت ئەم ل كیرێ ئامادە بكەین؟»10وی گۆتە وان: «گوهێ خۆ بدەنێ: دەمێ هوین دچنە ناڤ باژێڕی، دێ زەڵامەك هێتە پێشیا هەوە، جەڕەكێ ئاڤێ یێ هەلگرتی، ئەڤجا ل دویڤ وی هەڕنە وێ مالا ئەو دچیتە د ژۆرڤە11و بێژنە خودانێ وێ مالێ: ‹مامۆستا دبێژیتە تە: كانێ ئەو ژۆرا مێڤانان یا ئەز دێ ل گەل شاگردێن خۆ تێڤە شیڤا دەربازبوونێ خۆم؟›12ئەو دێ ل قاتێ سەری ژۆرەكا مەزن، یا رائێخستی نیشا هەوە دەت. ل وێرێ ئامادە بكەن.»13چوون و هەروەكو گۆتبوویێ وەسا دیت. ئەڤجا شیڤا دەربازبوونێ ئامادە كر.شیڤا خودانی 14گاڤا ئەو دەم هاتی، ئەو ل گەل هنارتیان ل سەر سفرێ روینشت15و گۆتە وان: «من گەلەك حەز دكر، ڤێ شیڤا دەربازبوونێ ل گەل هەوە بخۆم، بەری ئازارێ بكێشم.16چنكو ئەز دبێژمە هەوە: ئێدی وێ ناخۆم تاكو د پاشایەتیا خودێ دا تەمام دبیت.»17پاشی پەرداغەك هەلگرت و سوپاسیا خودێ كر و گۆت: «ڤێ بگرن و د ناڤبەرا خۆ دا لێكڤەكەن،18چنكو ئەز دبێژمە هەوە: ئێدی ئەز ژ بەرهەمێ مێوێ ڤەناخۆم تا پاشایەتیا خودێ بهێت.»19وی نان ژی هەلگرت و سوپاسی كر، كەر كر و دا وان و گۆت: «ئەڤە لەشێ منە، یێ كو پێخەمەتی هەوە دێ هێتە دان. هوین ڤێ چەندێ بۆ بیرئینانا من بكەن.»20هەروەسا پشتی شیڤێ پەرداغ ژی هەلگرت و گۆت: «ئەڤ پەرداغە پەیمانا نویە ب خوینا من، كو پێخەمەتی هەوە دێ هێتە رشتن.21لێ ئەڤە دەستێ وی كەسێ من ددەتە دەست، یێ ل گەل من ل سەر سفرێ.22راستە، كوڕێ مرۆڤ دێ وەسا چیت، كا چەوا بۆ هاتیە دانان، لێ نەخوزیكێن وی كەسی یێ وی رادەست بكەت.»23ئینا د ناڤ خۆ دا كەفتنە دانوستاندنێ، كا كێ ژ وان ل بەرە ڤێ چەندێ بكەت.گەنگەشە دەربارەی مەزناهیێ 24هەروەسا گەنگەشەیەك د ناڤبەرا وان دا پەیدابوو كا د ناڤ وان دا كی ب یێ هەری مەزن بهێتە هژمارتن.25ئینا عیسای گۆتە وان: «پاشایێن مللەتان سەروەریێ ل وان دكەن و ئەو كەسێن دەستهەلات ل سەر وان هەی، ب چاكخواز دهێنە بناڤكرن.26لێ بۆ هەوە وەسا نابیت. بلا یێ هەری مەزن د ناڤ هەوە دا، وەكو یێ بچویكترین بیت و رێبەر وەكو خزمەتكاری بیت.27ئەڤجا یێ مەزنتر كیە: ئەوێ ل سەر سفرێ روینشتی یان ژی یێ خزمەتێ دكەت؟ ما نە ئەوە یێ روینشتی؟ لێ ئەز د ناڤ هەوە دا وەكو وی كەسیمە یێ خزمەتێ دكەت.28هوینن یێن كو د تاقیكرنێن من دا ل گەل من ماین.29ئەز ژی دێ پاشایەتیێ دەمە هەوە هەروەكو بابێ من ئەو دایە من،30داكو هوین د پاشایەتیا من دا ل سەر سفرا من بخۆن و ڤەخۆن و ل سەر تەختان روینن و دادوەریێ ل سەر هەر دوازدە هۆزێن ئیسرائیل بكەن.عیسا پێشوەخت بەحسێ ماندەلكرنا پەترۆسی دكەت 31شەمعون، شەمعون، گوهێ خۆ بدێ: ئبلیسی داخوازا هەوە یا كری، دا وەكو گەنمی هەوە بێژینگ بكەت.32لێ من بۆ تە داخواز ژ خودێ كر، داكو باوەریا تە ژ ناڤ نەچیت. تۆ ژی دەمێ ڤەگەڕیای، برایێن خۆ بهێز بئێخە.»33ئینا شەمعونی گۆتێ: «خودان، ئەز یێ ئامادەمە ل گەل تە بۆ زیندانێ و مرنێ ژی بچم.»34عیسای گۆت: «پەترۆس، ئەز دبێژمە تە: ئەڤرۆ بەری دیكل بانگ بدەت، تۆ دێ سێ جاران ماندەل[b]  كەی، كو تۆ من دنیاسی.»خۆ ئامادەكرن بۆ تەنگاڤیان 35پاشی گۆتە وان: «دەمێ من هوین بێی كیسكێ پارەی و چانتك و پێلاڤ هنارتین، ما هەوە پێدڤی ب تشتەكی هەبوو؟» ئینا گۆتن: «نەخێر.»36عیسای گۆتە وان: «لێ ڤێ گاڤێ هەر كەسێ كیسكەكێ پارەی یان چانتكەك هەبیت بلا هەلگریت. یێ شیر نەبیت، بلا كراسێ خۆ بفرۆشیت و شیرەكی پێ بكڕیت.37ئەز دبێژمە هەوە: ئەڤا هاتیە نڤیسین: ‹و ل گەل سەرپێچكاران هاتە هژمارتن›[c]  پێدڤیە ب من ب جهـ بهێت، چنكو ئەو تشتێن دەربارەی من، ب جهـ دهێن.»38ئینا گۆتن: «خودان، ئەڤە دوو شیر یێ ل ڤێرێ هەین.» ئینا وی گۆتە وان: «بەسە.»عیسا ل چیایێ زەیتوونان نڤێژێ دكەت 39پاشی دەركەفت و وەكو هەر جار چوو چیایێ زەیتوونان و شاگردێن وی ب دویڤ كەفتن.40دەمێ گەهشتیە وێرێ، گۆتە وان: «نڤێژان بكەن، دا هوین نەكەڤنە د تاقیكرنێ دا.»41ب دویراتیا هاڤێتنا بەرەكی ژ وان دویر كەفت و چۆكڤەدان و نڤێژ كر42و گۆت: «بابۆ، ئەگەر حەز بكەی، ڤێ پەرداغێ ژ من دەرباز كە، لێ نە ب حەزا من، بەلكو بلا ب حەزا تە بیت.»43ئینا فریشتەیەك ژ ئەسمانی بۆ وی دیار بوو و ئەو بهێز ئێخست.44عیسای د تەنگاڤیێ دا، پتر ب گەرمی نڤێژ دكر و خوها وی وەكو چپكێن خوینێ لێ هاتن و دكەفتنە ئەردی.45پشتی ژ نڤێژێ رابووی، هاتە نك شاگردان، دیت ئەو ژ خەمان دا یێن د خەو چووین.46ئینا گۆتە وان: «بۆچی هوین د نڤستینە؟ رابن و نڤێژان بكەن، دا هوین نەكەڤنە د تاقیكرنێ دا.»گرتنا عیسای 47دەمێ عیسا دئاخفت، وەسا چێبوو كۆمەكا مرۆڤان ب سەر وان دا گرت و ئەوێ دبێژنێ یەهودا، كو ئێك ژ هەر دوازدان بوو، ل پێشیا وان بوو. ب پێش عیسای ڤە هات دا ماچی بكەت.48عیسای گۆتێ: «یەهودا، ما ب ماچەكێ تۆ كوڕێ مرۆڤ ددەیە گرتن؟»49دەمێ ئەوێن ل دەوروبەرێن وی زانی دێ چ روی دەت، گۆتن: «خودان، ئەم ب شیری دانینێ؟»50هنگی ئێكی ژ وان شیر ڤەوەشاندە بەنیێ سەرۆككاهنی و گوهێ وی یێ راستێ ژێڤە كر.51عیسای بەرسڤ دا و گۆت: «بەسە، بهێلن.» و دەستێ خۆ كرە گوهێ وی و ساخ كر.52پاشی عیسای گۆتە سەرۆكێن كاهنان و سەركردەیێن زێرەڤانێن پەرستگەهێ و ریهسپیان، ئەوێن ب سەر وی دا گرتی: «دێ بێژی هوین بۆ ب سەرداگرتنا قاچاخەكی ب شیر و داران دەركەفتین!53هەر رۆژ ئەز ل پەرستگەهێ د ناڤ هەوە دا بووم، هەوە دەستێ خۆ درێژ نەكرە من. لێ ئەڤەیە دەمێ هەوە و دەستهەلاتا تاریستانێ.»پەترۆس عیسای ماندەل دكەت 54عیسا گرت و بر و كرە د مالا سەرۆككاهنی ڤە. پەترۆس ژی ژ دویر ڤە ب دویڤ را دچوو.55دەمێ ئاگرەك ل نیڤا حەوشێ هەلكری و ل گەل ئێك روینشتین، پەترۆس ژی د ناڤ وان دا روینشت.56كچكەكا خزمەتكار پەترۆس دیت یێ ل بەر رۆناهیا ئاگری روینشتی، ئینا ب هویری بەرێ خۆ دایێ و گۆت: «ئەڤە ژی ل گەل وی بوو!»57لێ وی ماندەل كر و گۆت: «كچێ، ئەز وی نانیاسم!»58پشتی دەمەكێ كورت ئێكێ دی ئەو دیت و گۆتێ: «تۆ ژی ژ وانی!» لێ پەترۆسی گۆت: «برا، ئەز نە ژ وانم!»59پشتی نێزیكی دەمژمێرەكێ بوری، ئێكێ دی دووپات كر و گۆت: «ب راستی ئەڤە ژی ل گەل وان بوو، چنكو ئەو ژی جەلیلییە!»60پەترۆسی گۆت: «برا، ئەز نزانم تۆ چ دبێژی!» ئینا د جهـ دا دەمێ ئەو دئاخفت، دیكلی بانگ دا.61خودان لێ زڤڕی و رك و رك ل پەترۆسی نێڕی، ئینا ئاخفتنا خودانی هاتە بیرا پەترۆسی دەمێ گۆتیێ: «ئەڤرۆ، بەری دیكل بانگ بدەت، تۆ دێ سێ جاران من ماندەل كەی.»62پەترۆس دەركەفتە ژ دەرڤە و گریەكا تەحل كر.زێرەڤان تڕانەیان ب عیسای دكەن و دقوتن 63ئەو زەڵامێن زێرەڤانی ل عیسای دكر تڕانە پێ دكرن و لێ ددان64و چاڤێن وی گرێ دان و پرسیار ژێ دكر: «ئەگەر تۆ پێغەمبەر بی، بێژە كی بوو دانایە تە؟»65گەلەك ئاخفتنێن دی یێن كرێت ژی دگۆتنێ.عیسا ل بەر جڤاتا ریهسپیان 66دەمێ بوویە رۆژ، جڤاتا ریهسپیێن مللەتی و سەرۆكێن كاهنان و مامۆستایێن دەستووری كۆمبوون و عیسا برە پێشیا جڤاتا خۆ.67گۆتن: «ئەگەر تۆی مەسیح، بێژە مە.» ئینا گۆتە وان: «ئەگەر ئەز بێژمە هەوە، هوین هەر باوەر ناكەن68و ئەگەر ئەز پرسیارێ ژی ژ هەوە بكەم، هوین بەرسڤا من هەر نادەن.69لێ ژ نوكە پێڤە ‹كوڕێ مرۆڤ دێ ل دەستێ راستێ یێ خودایێ هێزدار یێ روینشتی بیت.›[d] »70ئینا هەمیان گۆت: «ئانكو تۆ كوڕێ خودێیی؟» ئەوی ژی گۆتە وان: «هوین ب خۆ دبێژن ئەز ئەوم.»71ئینا گۆتن: «ما ئێدی مە چ پێدڤی ب شاهدەییێ هەیە؟ ئەڤە مە ب خۆ ژ دەڤێ وی بهیست.»
a.  22‏:1 q جەژنا نانێ شكەڤا: ل فەرهەنگۆكێ بنێڕە.
b.  22‏:34 q ماندەل: ئینكار
c.  22‏:37 ئیشایا 53‏:12
d.  22‏:69 زەبوور 110‏:1

مزگینیا لوقای   به‌شێ 21مزگینیا لوقای   به‌شێ 23



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 23مرنا عیسای ‏44‏ دەمژمێر نێزیكی دوازدەی نیڤرۆ بوو، ژ وی دەمی تا دەمژمێر سێ، تاریاتیێ هەمی ئەرد گرت،عیسا ل بەرامبەری پیلاتۆسی 1پاشی هەمی جڤات رابوو و عیسا برە نك پیلاتۆسی2و دەست پێ كر سكالا ل وی كرن و گۆتن: «مە دیت ئەڤە یێ مللەتێ مە د سەردا دبەت و ناهێلیت باج بۆ قەیسەری بهێتە دان و دبێژیت كو ئەو مەسیحە، ئانكو پاشایە.»3ئینا پیلاتۆسی پرسیار ژێ كر: «ئەرێ تۆ پاشایێ جوهیانی؟» عیسای بەرسڤا وی دا: «تە ب خۆ گۆت.»4ئینا پیلاتۆسی گۆتە سەرۆكێن كاهنان و جەماوەری: «ئەز چ تاوانەكێ ل نك ڤی مرۆڤی نابینم.»5لێ ئەو ل سەر ئاخفتنا خۆ رژد بوون و گۆتن: «ئەو ب فێركرنا خۆ ل هەمی یەهودیایێ، هەر ژ جەلیل و تا ڤێرێ، مللەتی دئازرینیت.»عیسا ل بەرامبەری هێرودێسی 6دەمێ پیلاتۆسی ئەڤە گوهـ لێ بووی، پرسیاركر: «ئەرێ ئەڤ زەڵامە جەلیلییە؟»7دەمێ زانی عیسا ل ژێر دەستهەلاتا هێرودێسییە، هنارتە نك هێرودێسی، كو ئەو ژی د وان رۆژان دا ل ئورشەلیمێ بوو.8دەمێ هێرودێسی عیسا دیتی، گەلەك كەیفخۆش بوو. ئەو دەمەكێ درێژ بوو دڤیا ببینیت، چنكو وی گەلەك تشت دەربارەی عیسای گوهـ لێ ببوون و هزرەتا وی بوو نیشانەكێ ل سەر دەستێ وی ببینیت.9هێرودێسی گەلەك پرسیار ل بەر وی دانان، لێ عیسای چ بەرسڤ نەدان.10ئەڤجا سەرۆكێن كاهنان و مامۆستایێن دەستووری هاتنە پێش و ئەو ب توندی تاوانبار كر.11پاشی هێرودێسی ل گەل سەربازێن خۆ سڤكاتی و تڕانە پێ كرن و كراسەكێ جوان كرە بەر و ڤەگەڕاندە نك پیلاتۆسی.12ل وێ رۆژێ پیلاتۆس و هێرودێس بوونە هەڤالێن ئێك، چنكو ژ بەری هنگی دوژمناتی د ناڤبەرا وان دا هەبوو.دادكرنا عیسای ب مرنێ 13پیلاتۆسی سەرۆكێن كاهنان و رێبەرێن مللەتی و خەلك داخواز كرن14و گۆتە وان: «هەوە ئەڤ مرۆڤە ئینایە نك من وەكو كەسەكێ مللەتی د سەردا دبەت. ئەڤە من بەرامبەری هەوە لێپرسین كر و من هیچ تاوانەك ل نك ڤی مرۆڤی نەدیت ژ وان تاوانێن هوین سكالایێ لێ دكەن.15هێرودێسی ژی چ ژێ نەدیتیە، لەوما ڤەگەڕاندە نك مە. ئەڤی چ تشتێ وەسا نەكریە كو هەژی مرنێ بیت.16ئەڤجا ئەز دێ وی قامچی دەم و بەردەم.»17ل سەر وی یا فەربوو، ل هەر جەژنەكێ ئێكی بۆ وان بەردەت.18لێ هەمیان پێكڤە كرە گازی: «ئەڤی ببە و بۆ مە باراباسی بەردە.»19باراباس ژ ئەگەرێ تێكدانا د باژێڕی دا چێبووی و كوشتنێ هاتبوو زیندان كرن.20جارەكا دی پیلاتۆس بۆ وان ئاخفت، چنكو دڤیا عیسای بەردەت.21ئەوان پێكڤە كرە گازی: «ل خاچێ بدە! ل خاچێ بدە!»22ئینا جارا سێیێ گۆتە وان: «ما ئەڤی چ خرابی كریە؟ من چ تاوان ل نك وی نەدیتن كو سزایێ وی مرن بیت، ئەڤجا ئەز دێ وی قامچی دەم و بەردەم.»23لێ ئەو ل سەر ركا خۆ مان و ب دەنگەكێ بلند كرە گازی و داخواز كر بهێتە خاچدان و دەنگێ وان ب سەر دەنگێ وی كەفت.24ئینا پیلاتۆسی بڕیار دا داخوازا وان ب جهـ بهێت.25ئەڤجا ئەو بەردا یێ ژ ئەگەرێ تێكدانێ و كوشتنێ هاتیە گرتن، ئەوێ وان داخواز كری. عیسا ژی رادەستی حەزا وان كر.خاچدانا عیسای 26دەمێ وان عیسا دبر، وان زەڵامەكێ قەیرەوانی گرت، ژ ئاقاری دهات، ناڤێ وی شەمعون بوو، خاچ دانا سەر ملێن وی داكو ل دویڤ عیسای ببەت.27جەماوەرەكێ مەزن ژ خەلكی ب دویڤ كەفتبوون و د ناڤ وان دا ژنك ژی هەبوون سینگێ خۆ ڤەدقوتا و بۆ دگریان.28ئینا عیسا ل وان زڤڕی و گۆت: «كچێن ئورشەلیمێ، بۆ من نەگریێن، لێ هوین بۆ خۆ و بۆ زاڕۆكێن خۆ بگریێن.29چنكو ئەڤە هندەك رۆژ دێ هێن، مرۆڤ دێ بێژن: ‹خوزیكێن ژنێن خرش و زكێن زاڕۆك نەبووین و سنگێن شیر نەدای.›30هنگی دێ مرۆڤ دەست پێ كەن و بێژنە چیایان ‹ب سەر مە دا وەرن› و بێژنە گركان ‹مە بنخێڤن.›[a] 31چنكو ئەگەر ڤێ ب سەرێ دارا تەڕ بینن، پا دێ رەوشا یا هشك چ بیت؟»32دوو كەسێن دی یێن گونەهبار ژی برن دا د گەل وی دا بهێنە كوشتن.33دەمێ گەهشتینە وی جهێ دبێژنێ كلۆخ، ئەو ل وێرێ ل گەل گونەهباران خاچ دا، ئێك ل لایێ وی یێ راستێ و یێ دی ل لایێ وی یێ چەپێ.34ئینا عیسای گۆت: «بابۆ، ل وان ببورە، چنكو ئەو نزانن چ دكەن.» پاشی ب هاڤێتنا پشكێ جلكێن وی ل سەر خۆ لێكڤەكرن.[b] 35خەلك ل وێرێ یێ راوەستیای بوو بەرێ خۆ ددایێ. سەرۆكان ژی تڕانە پێ دكرن و دگۆتن: «وی هندەكێن دی قورتال كرن، ئەڤجا ئەگەر ئەوە مەسیح، هەلبژارتیێ خودێ، بلا خۆ قورتال بكەت!»36سەربازان ژی تڕانە پێ كرن و خۆ نێزیكی وی كر و سهك[c]  بۆ پێشكێش كر37و گۆتن: «ئەگەر تۆ پاشایێ جوهیانی، خۆ قورتال بكە!»38دەپەك ژی ل هنداڤ سەرێ وی یێ هەلاویستی بوو و ئەڤ چەندە ل سەر نڤیسی بوو: «ئەڤە پاشایێ جوهیانە.»39ئێك ژ وان گونەهبارێن هەلاویستی جڤین ددانێ و دگۆت: «ما تۆ مەسیح نینی؟ دێ خۆ و مە قورتال بكە.»40لێ یێ دی ئەو پاشڤە بر و گۆتێ: «ما تۆ ژ خودێ ناترسی، نێ تۆ ژی یێ ل ژێر هەمان سزای؟41سزایێ مە یێ دادپەروەرانەیە، چنكو ئەم یێ سزایێ كریارێن خۆ وەردگرین، لێ ڤی مرۆڤی چ خرابی نەكریە.»42پاشی گۆت: «عیسا، من بینە بیرا خۆ دەمێ تۆ بهێیە د پاشایەتیا خۆ دا.»43عیسای گۆتێ: «راستیێ دبێژمە تە، تۆ دێ ئەڤرۆ د گەل من دا ل بەهەشتێ بی.»45چنكو چاڤێ رۆژێ تاری بوو. پەردەیا پەرستگەهێ ژی د نیڤێ را شەق بوو و بوو دوو پارچە.46عیسای ب دەنگەكێ بلند كرە گازی و گۆت: «بابۆ، ئەز گیانێ خۆ ددەمە دەستێن تە.»[d]  پشتی ئەڤە گۆتی، گیانێ خۆ ژ دەست دا.47دەمێ سەرلەشكەری ئەڤ تشتێ چێبووی دیتی، پەسنا[e]  خودێ كر و گۆت: «ب راستی، ئەڤ مرۆڤە یێ راستدار بوو.»48هەمی ئەوێن بۆ دیتنا ڤی دیمەنی خڕڤەبووین، دەمێ ئەو تشتێن چێبووین دیتین، ڤەگەڕیان و ل سینگێ خۆ ددا.49لێ هەمی نیاسێن وی و ئەو ژنكێن ژ جەلیلێ ل دویڤ هاتین، ژ دویر ڤە راوەستیابوون و بەرێ خۆ ددانە وی سەروبەری.ڤەشارتنا عیسای 50زەڵامەك ب ناڤێ یوسڤ هەبوو، ئەندامەكێ جڤاتا ریهسپیێن مللەتی و مرۆڤەكێ باش و یێ راستدار بوو.51ئەو ل گەل بڕیارا جڤاتێ و كریارا وان نەبوو. ئەو ژ باژێڕێ ئاریمەتیایێ[f]  بوو، كو ئەو ژی ئێك ژ باژێڕێن جوهیانە. ئەوی ژی چاڤەڕێیا پاشایەتیا خودێ دكر.52ئەڤ مرۆڤە چوو نك پیلاتۆسی و داخوازا تەرمێ عیسای ژێ كر.53پاشی ژ خاچێ ئینا خوارێ و ب كتانی كفن كر و دانا د گۆڕەكێ[g]  د كەڤری كۆلای دا، بەری هنگی كەسەك تێدا نەهاتبوو ڤەشارتن.54ئەو رۆژا ئامادەكرنێ[h]  بوو و شەمبیێ دەست پێ دكر[i] .55ئەو ژنكێن ژ جەلیلێ ل گەل عیسای هاتین، ب دویڤ یوسڤی كەفتن و گۆڕ دیت كا تەرمێ وی چەوا دانایە.56پاشی ڤەگەڕیانەڤە و دەرمانك و موڕ[j]  ئامادە كرن و ل شەمبیێ، ل دویڤ فەرمانا دەستووری، بێهنا خۆ ڤەدان.
a.  23‏:30 هۆشێیەع 10‏:8
b.  23‏:34 زەبوور 22‏:18
c.  23‏:36 q سهك: ب عەرەبی ‹خەل› 
d.  23‏:46 زەبوور 31‏:5
e.  23‏:47 q پەسن: مەدح و سەنا
f.  23‏:51 q ئاریمەتیا: ناڤێ كەڤنێ باژێڕێ ‹رامە›یە.
g.  23‏:53 ل فەرهەنگۆكێ بنێڕە گۆڕ*.
h.  23‏:54 خۆ ئامادەكرن بۆ رۆژا شەمبیێ. ل فەرهەنگۆكێ بنێڕە رۆژا ئامادەكرنێ*.
i.  23‏:54 ل نك جوهیان، رۆژ ژ ئاڤابوونا رۆژێ تا ئاڤابوونا رۆژا پاشتر دهاتە هژمارتن.
j.  23‏:56 q موڕ: روینەكێ بێهنخۆشە. ل فەرهەنگۆكێ بنێڕە. 

مزگینیا لوقای   به‌شێ 22مزگینیا لوقای   به‌شێ 24



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا لوقای »   به‌شێ 24رابوونا عیسای 1ل رۆژا ئێكێ ژ حەفتیێ[a] ، ل گەل ئەلندێ، ئەو ژنك چوونە سەر گۆڕی و دەرمانكێن ژ بەری هنگی ئامادە كرین، ل گەل خۆ برن.2وان دیت ئەو بەرێ د دەرێ گۆڕی دا یێ هاتیە گڕێلكرن.3چوونە ژۆر و وان تەرمێ خودان عیسای نەدیت.4دەمێ هێشتا ئەو ژ ڤێ چەندێ د مەندەهۆش، ژ نشكەكێ ڤە دوو زەڵام ب جلكێن تەیسۆك ل نك وان راوەستیان.5ئەوان ژ ترسان دا خۆ بەردا ئەردی، ئینا وان زەڵامان گۆتە وان: «بۆچی هوین د ناڤ مریان دا ل یێ زیندی دگەڕیێن؟6ئەو نە ل ڤێرێیە، یێ رابووی. بیننە بیرا خۆ دەمێ هێشتا ئەو ل جەلیلێ چ گۆتە هەوە:7‹دڤێت كوڕێ مرۆڤ رادەستی گونەهكاران بهێتە كرن و بهێتە خاچدان و ل رۆژا سێیێ راببیتەڤە.›»8ئینا گۆتنا وی هاتە بیرا وان.9ئەو ژ سەر گۆڕی ڤەگەڕیانەڤە و ئەڤە هەمی گەهاندە هەر یازدە شاگردان و هەمیێن دی.10ئەوێن نوچە گەهاندیە هنارتیان، ئەڤە بوون: مەریەما مەجدەلی، یووەننا، مەریەما دایكا یەعقوبی و هندەكێن دی ئەوێن د گەل وان دا بوون.11ل نك هنارتیان، هەروەكو ئەو ژ بەر دئاخڤن و باوەر ژ وان نەكر،12لێ پەترۆس رابوو و غار دا سەر گۆڕی. وی خۆ چەماند و ب تنێ پارچەیێن كتانی دیتن، ئینا ئەو ژ وێرێ چوو، یێ حێبەتی بوو ژ وێ رویدانێ.د رێكا ئەمائۆس دا 13وەسا چێبوو دوو شاگرد هەر د وێ رۆژێ دا دچوونە گوندەكی دبێژنێ ئەمائۆس، ئەڤ گوندە نێزیكی یازدە كیلۆمەتران[b]  ژ ئورشەلیمێ یێ دویر بوو.14ئەو دەربارەی هەمی رویدانێن پەیدا بووین ل گەل ئێكودوو دئاخفتن.15دەمێ ئەو دئاخفتن و دانوستاندن دكر، عیسا ب خۆ نێزیكی وان بوو و ل گەل وان ب رێ چوو،16لێ چاڤێن وان ژ نیاسینا وی هاتنە گرتن.17وی گۆتە وان: «هوین بڕێڤە، ل گەل ئێك، بەحسێ چ دكەن؟» ئینا ب رویەكێ خەمگین راوەستیان.18ئێكی ژ وان ناڤێ وی كلیوپاس بوو، بەرسڤ دا و گۆتێ: «چەوا ژ بیانیێن ل ئورشەلیمێ، تە ب تنێ نەزانیە كا د ڤان رۆژان دا چ تشتی ل وێرێ رویدایە؟»19ئینا گۆتە وان: «ما چ رویدایە؟» وان گۆت: «ئەم یێ بەحسێ رویدانێن دەربارەی عیسایێ ناسیرەیی دكەین، كو پێغەمبەرەك بوو، ل نك خودێ و هەمی مللەتی، د گۆتن و كریارێ دا، خودان هێز بوو20و كا چەوا سەرۆكێن كاهنان و رێبەرێن مە، ئەو رادەستی سزایێ مرنێ كر و خاچدا.21لێ هیڤیا مە ئەو بوو، كو ئەوە یێ ئیسرائیلێ رزگار بكەت. سەرەڕای ڤێ هەمیێ، ئەڤە رۆژا سێیێیە ژ رویدانا وان تشتان.22د سەر ڤێ چەندێ را، هندەك ژنكان د ناڤ مە دا ئەم مەندەهۆش كرین. ئەو سپێدێ زوی ل سەر گۆڕی بوون23و تەرمێ وی نەدیت، ئەو هاتن و گۆتن: ‹فریشتە بۆ مە دیار بوون، وان گۆتە مە كو عیسا یێ زیندیە.›24هندەك ژ ئەوێن ل گەل مە، چوونە سەر گۆڕی و دیت وەسایە هەروەكو ژنان گۆتی، لێ وان ئەو ب خۆ نەدیت.»25ئینا عیسای گۆتە وان: «هەی ئەوێن مەژی هشك، یێن كو باوەریا هەوە درەنگ ب هەمی گۆتنێن پێغەمبەران دهێت،26ما نە یا پێدڤی بوو مەسیح ڤان ئازاران بكێشیت و پاشی بگەهیتە مەزناهیا خۆ؟»27پاشی وی ژ مووسای دەست پێ كر و ژ هەمی پێغەمبەران، تشتێن دەربارەی خۆ د هەمی نڤیساران دا، بۆ وان شڕۆڤە كرن.28دەمێ نێزیكی وی گوندی بووین یێ هەردوو شاگرد دچوونێ، عیسای وەسا ل خۆ دیار كر كو ئەو دێ دویرتر چیت.29لێ ئەو مانە پێڤە و گۆتێ: «ل نك مە بمینە، چنكو ئێڤارە و رۆژ یا ئاڤا دبیت.» ئینا عیسا چوو ژۆر داكو ل گەل وان بمینیت.30دەمێ ل گەل وان ل سەر سفرێ روینشتی، نان هەلگرت و سوپاسیا خودێ كر و كەر كر و دا وان.31هنگی چاڤێن وان ڤەبوون و ئەو نیاسی، پاشی ژ بەر چاڤێن وان بەرزە بوو.32ئینا گۆتە ئێكودوو: «ما نە دلێ مە د سینگێ مە دا گەرم دبوو، دەمێ د رێكێ دا ل گەل مە دئاخفت و بۆ مە نڤیسار روهن دكرن؟»33پاشی هەر د وی دەمی دا رابوون و ڤەگەڕیانە ئورشەلیمێ، دیت هەر یازدە و ئەوێن د گەل وان دا یێن كۆمبووین34و یێ دبێژن: «راستە، خودانێ رابووی و ئەو بۆ شەمعونی یێ دیار بووی!»35هەردوویان ژی ئەو چەندا د رێكێ دا رویدای و كا چەوا د نان كەركرنێ دا، وان ئەو نیاسی، گەهاندە وان.عیسا بۆ شاگردان دیار دبیت 36هێشتا ئەو هەردوو دئاخفتن، عیسا ب خۆ د ناڤ وان دا راوەستیا و گۆتێ: «ئاشتی بۆ هەوە بیت!»37ئەو بزدیان و ترسیان و هزركر وان گیانەك دیت.38ئینا وی گۆتە وان: «بۆچی هوین تێكچوون؟ بۆچی گۆمان دكەڤیتە د دلێ هەوە دا؟39بەرێ خۆ بدەنە دەست و پێیێن من، ئەڤە ئەز ب خۆمە. دەست بكەنە من و ببینن، چنكو گیانی گۆشت و هەستی نینن، وەكو هوین دبینن من یێن هەین.»40پشتی ئەو چەند گۆتی، دەست و پێیێن خۆ نیشا وان دان.41هێشتا ئەو ژ خۆشیان دا نەدشیان باوەر بكەن و د حێبەتی بوون، عیسای گۆتە وان: «هەوە تشتەكێ خوارنێ ل ڤێرێ هەیە؟»42ئینا وان پارچەیەكا ماسیا براژتی دایێ.43وی ژ وان وەرگرت و ل بەر چاڤێن وان خوار.44پاشی گۆتە وان: «ئەڤە ئەو گۆتنە یا كو هێشتا ئەز د ناڤ هەوە دا من گۆتیە هەوە، كو دڤێت چ تشتێ دەربارەی من د دەستوورێ مووسای و پەرتووكێن پێغەمبەران و زەبوورێ دا هاتیە نڤیسین، ب جهـ بهێت.»45وی دەمی زێهنێ وان ڤەكر، دا د نڤیساران بگەهن46و گۆتە وان: «هۆسا یا هاتیە نڤیسین، كو دڤیا مەسیح ئازارێ بكێشیت و ل رۆژا سێیێ ژ ناڤ مریان راببیت47و ب ناڤێ وی مزگینیا لخۆزڤڕینێ بۆ لێبورینا گونەهان بهێتە دان، هەر ژ ئورشەلیمێ بگرە تا هەمی مللەتان.48هوین بۆ ڤان تشتان شاهدن.49ئەڤە ئەز دێ سۆزا بابێ خۆ بۆ هەوە هنێرم. ل باژێڕی[c]  بمینن تاكو هوین ژ بلنداهیێ ب هێزێ دهێنە راپێچان.»بلندبوونا عیسایێ مەسیح بۆ ئەسمانی 50پاشی هەتا بێت‌عەنیا برن و وی دەستێن خۆ بلندكرن و ئەو بەرەكەتدار كرن.51دەمێ وی ئەو بەرەكەتدار دكرن، ئەو هێلان و بۆ ئەسمانی هاتە بلند كرن.52ئەوان ژی سوجدە بۆ بر و ب دلشادیەكا مەزن ڤەگەڕیانە ئورشەلیمێ53و بەردەوام ل پەرستگەهێ بوون و پەسنا[d]  خودێ دكر.
a.  24‏:1 ئانكو ئێكشەمبێ. ل فەرهەنگۆكێ بنێڕە رۆژا شەمبی*.
b.  24‏:13 دەقێ رەسەن دبێژیت: شێست ‹ستادی›یان. 
c.  24‏:49 مەبەست پێ ئورشەلیمە.
d.  24‏:53 q پەسن: مەدح و سەنا

مزگینیا لوقای   به‌شێ 23مزگینیا یوحەننای   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 1مەسیح پەیڤا خودێیە 1ل دەستپێكێ پەیڤ هەبوو. پەیڤ ل گەل خودێ بوو و پەیڤ خودێ بوو.2ئەو ل دەستپێكێ ل گەل خودێ بوو.3ب وی هەمی تشت چێبوون، تشتەك ژ ئەوێن چێبووین بێی وی چێنەبوویە.4ژیان د وی دا بوو[a]  و ئەو ژیان بۆ مرۆڤان رۆناهی بوو.5رۆناهی د تاریاتیێ دا شەوقێ ددەت و تاری ب سەر رۆناهیێ نەكەفت[b] .6مرۆڤەك هات، خودێ ئەو هنارت بوو، ناڤێ وی یوحەننا بوو.7ئەڤە بۆ شاهدەییێ هاتبوو، دا شاهدەییێ بۆ رۆناهیێ بدەت، دا هەمی ب رێیا وی باوەریێ بینن.8ئەو ب خۆ نە رۆناهی بوو، لێ ئەو هات دا شاهدەییێ بۆ رۆناهیێ بدەت.9رۆناهیا راستەقینە، ئەوا هەمی مرۆڤان روهن دكەت، دهاتە جیهانێ.[c] 10ئەو[d]  ل جیهانێ بوو و جیهان ب وی چێبوو، لێ جیهانێ ئەو نەنیاسی.11ئەو هاتە سەر ملكێ خۆ و خەلكێ وی ئەو قەبیل نەكر،12لێ هەمی ئەوێن ئەو قەبیل كری، ئانكو باوەری ب ناڤێ وی ئینای، ماف دا وان كو ببنە زاڕۆكێن خودێ،13ئەوێن نە ژ خوینێ[e]  و نە ژ حەزا لەشی و نە ب بڕیارا زەڵامەكی بووین، لێ ئەوێن ژ خودێ بووین.14پەیڤ ژی بوو لەش و د ناڤ مە دا ئاكنجی بوو، ئەو یێ پڕی كەرەم و راستی بوو. مە مەزناهیا وی دیت، مەزناهیا كوڕێ ئێكانەیێ بابی.15یوحەننای بۆ وی شاهدەیی دا و كرە گازی و گۆت: «ئەڤەیە ئەوێ من دەربارەی وی گۆتی: ئەوێ پشتی من دهێت ب پێش من كەفت، چنكو ئەو بەری من هەبوو.»16ژ پڕبوونا وی مە هەمیان كەرەم ل سەر كەرەمێ وەرگرت.17دەستوور ب رێكا مووسای هاتبوو دان، كەرەم و راستی ب رێكا عیسایێ مەسیح هاتن.18كەسێ چ جاران خودێ نەدیتیە، لێ كوڕێ ئێكانە، كو ئەو ب خۆ ژی خودێیە، ئەوێ د هەمبێزا بابی دا، ئەوی خودێ یێ دایە نیاسین.شاهدەییا یوحەننایێ تافیركەر 19ئەڤە شاهدەییا یوحەننایە، دەمێ جوهیان[f]  هندەك كاهن و لێڤی[g]  ژ ئورشەلیمێ هنارتین، دا پرسیارێ ژێ بكەن: «تۆ كی؟»20ئینا دانپێدان كر و ماندەل[h]  نەكر و گۆت: «ئەز نە مەسیحم[i] .»21وان پرسیار ژێ كر: «پا تۆ كی؟ تۆ ئلیاسی؟» وی گۆت: «ئەز نە ئەوم.» «ما تۆ ئەو پێغەمبەری[j] ؟» بەرسڤ دا: «نەخێر.»22ئینا وان گۆتێ: «تۆ كی، دا بەرسڤێ بدەینە وان ئەوێن ئەم هنارتین؟ تۆ دەربارەی خۆ چ دبێژی؟»23گۆت: «ئەز دەنگەكم ل چۆلی گازی دكەت: ‹رێكێ بۆ هاتنا خودانی راست بكەن،›[k]  هەروەكو ئیشایا پێغەمبەر گۆتی.»24ئەوێن هاتینە هنارتن، ژ فەریسیان بوون.25وان پرسیار ژێ كر و گۆتێ: «ئەگەر تۆ نە مەسیح بی و نە ئلیاس بی و نە ئەو پێغەمبەر بی، پا تۆ بۆچی تافیركرنێ[l]  دكەی؟»26یوحەننای بەرسڤ دا: «ئەز ب ئاڤێ تافیركرنێ دكەم، لێ ئێك یێ د ناڤ هەوە دا ئامادەیە، هوین وی نانیاسن،27ئەوە یێ پشتی من دهێت كو ئەز نە یێ هەژیمە بەندكێن پێلاڤا وی ڤەكەم.»28ئەڤێ چەندێ ل بێت‌عەنیا روی دا، ل لایێ دی یێ رویبارێ ئوردن[m] ، ل جهێ یوحەننای تافیركرن دكر.عیسا بەرخێ خودێیە 29ل رۆژا د دویڤ دا، یوحەننای دیت عیسا یێ بەرەڤ وی ڤە دهێت، ئینا گۆت: «ئەڤەیە بەرخێ خودێ[n]  ئەوێ گونەها جیهانێ رادكەت.30ئەڤەیە ئەوێ من دەربارەی وی گۆتی: كەسەك پشتی من دهێت، یێ ب پێش من كەفتی، چنكو ئەو بەری من هەبوو.31من ئەو نەدنیاسی، لێ ئەز هاتم ب ئاڤێ تافیركرنێ بكەم، دا ئەو بۆ ئیسرائیلێ بهێتە دیاركرن.»32هنگی یوحەننای شاهدەیی دا و گۆت: «من گیان[o]  دیت وەكو كووترەكێ ژ ئەسمانی دهاتە خوار و ل سەر وی دادا و ما.33من ئەو نەدنیاسی، لێ ئەڤێ ئەز هنارتیم ب ئاڤێ تافیركرنێ بكەم گۆتە من: ‹ئەوێ تۆ دبینی، گیان دهێتە خوارێ و ل سەر وی داددەت و دمینیت، ئها ئەوە یێ ب گیانێ پیرۆز تافیركرنێ دكەت.›34من ژی دیت و شاهدەیی دا، كو ئەڤەیە كوڕێ خودێ.»شاگردێن ئێكەمین 35ل رۆژا پاشتر، دیسان یوحەننا ل گەل دوو شاگردێن خۆ یێ راوەستیای بوو.36وی بەرێ خۆ دا عیسای یێ بڕێڤە دچیت و گۆت: «ئەڤەیە بەرخێ خودێ.»37دەمێ هەردوو شاگردان گوهـ ل ئاخفتنا وی بووی، ل دویڤ عیسای چوون.38عیسا ل خۆ زڤڕی، دیت كو ئەو یێ ل دویڤ وی دچن، ژ وان پرسی: «هەوە چ دڤێت؟» گۆتن: «رابی،» ئەوا وەرگێڕانا وێ مامۆستا، «تۆ ل كیرێ یێ ئاكنجی؟»39ئینا گۆتە وان: «وەرن، هوین دێ بینن.» ئەو چوون و دیت ل كیرێ یێ ئاكنجیە و وێ رۆژێ ل نك وی مان، دەم نێزیكی دەمژمێر چوارێ ئێڤاری بوو.40ئەندراوس برایێ شەمعون پەترۆسی، ئێك ژ وان هەردوویان بوو یێن گوهـ ل یوحەننای بووی و ل دویڤ عیسای چووین.41ئەو ئێكسەر ل برایێ خۆ شەمعونی گەڕیا و دیت، گۆتێ: «مە ‹مەسیح[p] › دیت» ئەوێ كو وەرگێڕانا وی ‹یێ زەیتكری›[q] یە،42ئەو ئینا نك عیسای. عیسای بەرێ خۆ دا شەمعونی و گۆت: «تۆ شەمعونێ كوڕێ یوحەننای، تۆ دێ ب كیفاس[r]  هێیە بناڤكرن» كو وەرگێڕانا وێ ‹پەترۆس›ە.عیسا داخوازا فیلیپۆس و ناتانائێلی دكەت 43ل رۆژا د دویڤ دا، عیسای بڕیار دابوو بچیتە جەلیل، ئەو ل فیلیپۆسی گەڕیا و دیت و گۆتێ: «ل دویڤ من وەرە.»44فیلیپۆس ژ بێت‌سایدا بوو، باژێڕێ ئەندراوسی و پەترۆسی.45پاشی فیلیپۆس ل ناتانائێلی گەڕیا و دیت و گۆتێ: «مە ئەو دیت یێ مووسای د دەستووری دا و پێغەمبەران دەربارەی وی نڤیسی، كو ئەو عیسایێ كوڕێ یوسڤیە، ئەوێ ژ ناسیرە.»46ناتانائێلی گۆت: «ما تشتەكێ باش ژ ناسیرە دەردكەڤیت؟» فیلیپۆسی بەرسڤا وی دا: «وەرە و ببینە.»47دەمێ عیسای ناتانائێل دیتی یێ بەرەڤ وی ڤە دهێت، دەربارەی وی گۆت: «ئەڤە ئیسرائیلیەكێ رەسەنە، چ سەختەیی تێدا نینە!»48ناتانائێلی گۆتێ: «تۆ ژ كیڤە من دنیاسی؟» عیسای بەرسڤا وی دا: «من تۆ ل بن دارهژیرێ دیتی، بەری فیلیپۆس گازی تە بكەت.»49ناتانائێلی بەرسڤا وی دا: «رابی[s] ، تۆ كوڕێ خودێی، تۆ پاشایێ ئیسرائیلێی!»50عیسای بەرسڤا وی دا و گۆتێ: «چنكو من گۆتە تە، من تۆ ل بن دارهژیرێ دیتی، تە باوەری ئینا؟ تۆ دێ ژ ڤێ مەزنتر بینی.»51پاشی گۆتێ: «ب راستی ب راستی دبێژمە هەوە: هوین دێ ئەسمانی بینن یێ ڤەكریە و فریشتەیێن خودێ ل سەر كوڕێ مرۆڤ[t]  بلند دبن و دهێنە خوار!»[u] 
a.  1‏:4 ئانكو: سەرەكانیا ژیانێ ئەو بوو.
b.  1‏:5 ل جهێ ‹ب سەر نەكەفت› پەیڤا یونانی رامانەكا دی ژی هەیە: تێنەگەهشت.
c.  1‏:9 ‹ئەوێ دهێتە جیهانێ› د ناڤ جوهیان دا وەكو ناسناڤێ مەسیحی ل وی سەردەمی دهاتە ب كار ئینان. ل 6‏:14، 9‏:39، 11‏:27، 16‏:28 بنێڕە.
d.  1‏:10 مەبەست پێ عیسایێ مەسیحە، كو پەیڤ و رۆناهیا خودێیە.
e.  1‏:13 دەق و دەق: ‹ژ خوینان›. مەبەست پێ رێكا سرۆشتی یا ژدایكبوونێیە.
f.  1‏:19 مەبەست پێ نە هەمی مللەتێ جوهیانە، لێ ب تنێ رێبەرێن وانن.
g.  1‏:19 q لێڤی: بابكەكێ جوهیانە، خزمەتكارێن پەرستگەهێ بوون. ل فەرهەنگۆكێ بنێڕە.
h.  1‏:20 q ماندەل: ئینكار
i.  1‏:20 ل فەرهەنگۆكێ بنێڕە مەسیح*.
j.  1‏:21 ئەو پێغەمبەرێ مووسای گۆتی كو دێ هێت. گۆتارا مووسای 18‏:15‏-17؛ یوحەننا 1‏:45
k.  1‏:23 ئیشایا 40‏:3
l.  1‏:25 q تافیركرن: ئانكو ژێرئاڤكرن كو نیشانە بۆ تۆبەكرنێ و پاقژبوونێ ژ گونەهان. ل فەرهەنگۆكێ بنێڕە.
m.  1‏:28 رویبارێ ئوردن دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.
n.  1‏:29 دەستپێكرن 22‏:7‏-8؛ دەركەفتن 12‏:3‏-13؛ ئیشایا 53‏:7؛ 1 پەترۆس 1‏:19؛ ئاشكراكرن 5‏:6‏-13؛ 7‏:17؛ 17‏:14
o.  1‏:32 q گیان: ئانكو گیانێ پیرۆز، كو گیانێ خودێیە. ل فەرهەنگۆكێ بنێڕە گیانێ پیرۆز*.
p.  1‏:41 ب یونانی ‹مەسیا›یە.
q.  1‏:41 q زەیتكرن: هێمایە كو خودێ ئەو هەلبژارت و گیانێ پیرۆز رشتە سەر وی. ل فەرهەنگۆكێ بنێڕە.
r.  1‏:42 q كیفاس: پەیڤەكا ئارامیە ب یونانی دبیتە ‹پەترۆس› ئانكو كەڤر.
s.  1‏:49 ئانكو مامۆستا. ل یوحەننا 1‏:38 بنێڕە.
t.  1‏:51 q كوڕێ مرۆڤ: ناسناڤێ مەسیحیە. ل فەرهەنگۆكێ بنێڕە.
u.  1‏:51 ئانكو ئەو وەكو پێستركێیە د ناڤبەرا ئەرد و ئەسمانی دا. دەستپێكرن 28‏:12‏ 

مزگینیا لوقای   به‌شێ 24مزگینیا یوحەننای   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 2داوەتا ل باژێڕێ قانا ل دەڤەرا جەلیل 1دوو رۆژان پشتی هنگی داوەتەك ل قانایا جەلیلێ هەبوو و دایكا عیسای ل وێرێ بوو.2عیسا و شاگردێن وی ژی بۆ داوەتێ هاتبوونە داخوازكرن.3دەمێ شەراب نەمای، دایكا عیسای گۆتە وی: «وان شەراب نەما.»4عیسای گۆتە وێ: «خانم، من چ پەیوەندی پێڤە هەیە؟ دەمێ من هێشتا نەهاتیە.»5دایكا وی گۆتە خزمەتكاران: «چ دبێژیتە هەوە، هوین وێ بكەن.»6شەش جڕنیێن[a]  بەری، كو ژ بۆ داب و نەریتێن پاقژكرنێ یێن جوهیان، ل وێرێ بوون، هەر ئێك ژ وان هەشتێ هەتا سەد و بیست لیترێن ئاڤێ[b]  دچوونێ.7عیسای گۆتە وان: «جڕنیان تژی ئاڤ بكەن.» ئینا وان هند كرێ هەتا دایە د لێڤان را.8پاشی گۆتە وان: «نوكە ژێ ببەن و بۆ رێبەرێ مێڤانداریێ پێشكێش بكەن.» وان ژی وە كر.9دەمێ رێبەرێ مێڤانداریێ تام كریە وێ ئاڤا بوویە شەراب، وی نەدزانی كا ئەو ژ كیڤە ئینایە، لێ خزمەتكارێن ئاڤ كێشای دزانی، ئینا رێبەرێ مێڤانداریێ گازی زاڤای كر10و گۆتێ: «هەمی كەس ل بەراهیێ شەرابا باش پێشكێش دكەن و پشتی مێڤان سەرخۆش دبن، یا ئەرزانتر پێشكێش دكەن، لێ تە شەرابا باش بۆ نوكە یا هەلگرتی!»11عیسای ئەڤ تشتە ل قانایا جەلیلێ كر، ئەڤە نیشانا وی یا دەستپێكێ بوو. ئەوی هۆسا مەزناهیا خۆ دیار كر و شاگردێن وی باوەری پێ ئینا.12پشتی ڤێ چەندێ، عیسا و دایكا خۆ و برایێن خۆ و شاگردێن خۆ خواركەفتنە باژێڕێ كەفەرناحومێ و چەند رۆژەكان ل وێرێ مان.عیسا پەرستگەهێ پاقژ دكەت 13جەژنا دەربازبوونێ[c]  یا جوهیان نێزیك بوو، ئینا عیسا سەركەفتە ئورشەلیمێ.14وی د حەوشا پەرستگەهێ دا فرۆشكارێن چێل، پەز و كووتران و پارەگوهۆڕێن روینشتی دیتن،15ئینا قامچیەك ژ بەندكان ڤەهاند و هەمی، ل گەل چێل و پەزێن وان، ژ پەرستگەهێ كرنە دەرێ، مێزێن پارەگوهۆڕان ب سەرئێك دا ئینانە خوار و پارەیێن وان بژاڵە كرن،16گۆتە كووترفرۆشان: «ئەڤان ژ ڤێرێ راكەن، مالا بابێ من نەكەنە جهێ بازرگانیێ!»17هاتە بیرا شاگردێن وی كو یا نڤیسیە: «ئیرەیی[d]  ل سەر مالا تە دێ من خۆت.»[e] 18وی دەمی جوهیان پرسیار ژێ كر: «دێ تۆ چ نیشان نیشا مە دەی، كو تە دەستهەلاتا هەی، بۆ ڤان تشتێن تۆ دكەی؟»19عیسای بەرسڤ دا و گۆتە وان: «ئەڤێ پەرستگەهێ بهەڕفینن و د سێ رۆژان دا دێ ئاڤا كەم.»20جوهیان گۆت: «ئەڤ پەرستگەهە ب چل و شەش ساڵان هاتیە ئاڤاكرن، ئەرێ تۆ د سێ رۆژان دا دێ ئاڤا كەی؟»21لێ ئەوی بەحسێ پەرستگەها لەشێ خۆ دكر.22دەمێ ژ ناڤ مریان رابووی، هاتە بیرا شاگردێن وی كو وی ئەڤ ئاخفتنە گۆتبوو، ئینا باوەر ژ نڤیسارێ[f]  و ئاخفتنا عیسای گۆتی كر.دلێ هەر كەسەكی بۆ عیسای یێ ئاشكرایە 23دەمێ ل جەژنا دەربازبوونێ، ئەو ل ئورشەلیمێ، گەلەكان باوەری ب ناڤێ وی ئینا، چنكو وان ئەو نیشانێن كرین دیتن.24لێ عیسای خۆ ب دەست وان ڤە بەرنەددا، چنكو وی هەمی دنیاسین.25ئەو یێ پێدڤی نەبوو كەس بۆ وی دەربارەی مرۆڤان شاهدەییێ بدەت، چنكو ئەوی دزانی كا چ د دلێ مرۆڤان دا هەیە.
a.  2‏:6 q جڕنی: جۆرەكێ ئامانێن ئاڤێیە.
b.  2‏:6 دەقێ یونانی دبێژیت ‹دوو تا سێ مێترێتێس› و هەر مێترێتێسەك نێزیكی چل لیترایە.
c.  2‏:13 ل فەرهەنگۆكێ بنێڕە جەژنا دەربازبوونێ*.
d.  2‏:17 q ئیرە: ب عەرەبی ‹غیرە›.
e.  2‏:17 زەبوور 69‏:9
f.  2‏:22 زەبوور 16‏:10

مزگینیا یوحەننای   به‌شێ 1مزگینیا یوحەننای   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 3ئاخفتنا عیسای ل گەل نیكودیمۆسی 1كەسەكێ فەریسی هەبوو، ناڤێ وی نیكودیمۆس بوو، ئەو ئێك ژ سەرۆكێن جوهیان بوو.2ئەڤە ب شەڤێ هاتە نك عیسای و گۆتێ: «رابی[a] ، ئەم دزانین تۆ مامۆستایەكی ژ نك خودێ هاتی، چنكو كەس نەشێت وان نیشانێن تۆ دكەی بكەت، ئەگەر خودێ ل گەل نەبیت.»3عیسای بەرسڤا وی دا و گۆتێ: «ب راستی ب راستی دبێژمە تە: كەس نەشێت پاشایەتیا خودێ ببینیت، ئەگەر جارەكا دی[b]  ژ دایك نەبیتەڤە.»4نیكودیمۆسی پرسیار ژێ كر: «دێ چەوا مرۆڤ ژ دایك بیتەڤە و ئەو یێ پیر؟ ئەرێ ما دێ شێت چیتە د زكێ دایكا خۆ دا و پاشی ژ دایك بیتەڤە؟»5عیسای بەرسڤا وی دا: «ب راستی ب راستی دبێژمە تە: كەس نەشێت بچیتە د پاشایەتیا خودێ دا ئەگەر ژ ئاڤێ و گیانی ژ دایك نەبیت.6ئەوێ ژ لەشی دبیت لەشە و یێ ژ گیانی دبیت گیانە.7ئەڤجا تۆ نەگوهشە كو من گۆتە تە: دڤێت هوین جارەكا دی ژ دایك ببنەڤە.8بای بۆ كیڤە دڤێت دچیت، تە گوهـ ل دەنگێ وی هەیە، لێ تۆ نزانی ژ كیڤە دهێت یان كیڤە دچیت. هەر كەسێ ژ گیانێ خودێ ژی ژ دایك دبیت، یێ هۆسایە.»9نیكودیمۆسی بەرسڤا وی دا و گۆت: «چەوا چێدبیت ئەڤ تشتە رویبدەت؟»10عیسای بەرسڤا وی دا و گۆتێ: «تۆ مامۆستایێ ئیسرائیلێی و تۆ ڤان تشتان نزانی؟!11ب راستی ب راستی دبێژمە تە: ئەم وێ دبێژین یا ئەم دزانین و شاهدەییێ ب وێ ددەین یا مە دیتی، لێ هوین شاهدەییا مە قەبیل ناكەن.12من بۆ هەوە بەحسێ كاروبارێن ئەردی كر و هەوە باوەر نەكر، ئەڤجا دێ چەوا باوەر كەن، ئەگەر ئەز بۆ هەوە بەحسێ كاروبارێن ئەسمانی بكەم؟13كەسەك سەرنەكەفتیە ئەسمانی، ئەگەر ئەو نەبیت، ئەوێ ژ ئەسمانی هاتیە خوارێ، كو ئەو ژی كوڕێ مرۆڤە.14كا چەوا مووسای مار ل چۆلی بلند كر[c] ، هەروەسا دڤێت كوڕێ مرۆڤ ژی بهێتە بلندكرن،15داكو هەر كەسێ باوەریێ پێ بینیت، ژیانا هەروهەر هەبیت.16خودێ هۆسا حەز ژ جیهانێ كر، كو وی كوڕێ خۆ یێ ئێكانە دایێ، داكو هەر كەسێ باوەریێ پێ بینیت ژ ناڤ نەچیت، لێ ژیانا هەروهەر هەبیت.17خودێ كوڕێ خۆ نەهنارتیە جیهانێ، دا جیهانێ گونەهبار بكەت، لێ دا جیهانێ ب وی قورتال بكەت.18ئەوێ باوەریێ پێ بینیت ناهێتە گونەهباركرن، لێ ئەوێ باوەریێ پێ نەئینیت، ئەو هەر ژ نوكە هاتیە گونەهباركرن، چنكو وی باوەری ب ناڤێ كوڕێ خودێ یێ ئێكانە نەئینا.19گونەهباركرن ژی ل سەر وی بنەمایە كو رۆناهی هاتە جیهانێ، لێ مرۆڤان ل شوینا رۆناهیێ حەز ژ تاریاتیێ كر، چنكو كارێن وان د خراب بوون.20هەر كەسێ خرابیێ دكەت، وی كەرب ژ رۆناهیێ ڤەدبن و ناهێتە نك رۆناهیێ، دا كریارێن وی ئاشكرا نەبن.21لێ ئەوێ ل سەر راستیێ دچیت، دهێتە نك رۆناهیێ، دا دیار ببیت كو كارێن وی ل دویڤ حەزا خودێ هاتینە كرن.»شاهدەییا یوحەننایێ تافیركەر بۆ عیسای 22پشتی هنگی عیسا ل گەل شاگردێن خۆ چوو دەڤەرا یەهودیایێ و ل وێرێ ل گەل وان ما و تافیركرن دكر.23یوحەننای ژی ل عەینونێ ل نك سالیم تافیركرن دكر، چنكو ل وێرێ ئاڤ یا مشە بوو. خەلك دهاتن و دهاتنە تافیركرن.24هێشتا یوحەننا نەهاتبوو زیندان كرن.25وی دەمی گەنگەشەیەك دەربارەی داب و نەریتێن پاقژكرنێ د ناڤبەرا شاگردێن یوحەننای و جوهیەكی دا پەیدا بوو.26ئەو چوونە نك یوحەننای و گۆتنێ: «رابی[d] ، ئەو كەسێ ل لایێ دی یێ رویبارێ ئوردن[e]  ل گەل تە بوو، ئەوێ كو تە شاهدەیی بۆ دای، ئەڤە ئەو یێ تافیركرنێ دكەت و هەمی خەلك دچنە نك وی.»27یوحەننای بەرسڤ دا و گۆت: «كەس نەشێت تشتەكی وەرگریت، ئەگەر بۆ وی ژ ئەسمانی نەهاتبیتە دان.28هوین ب خۆ شاهدەییێ بۆ من ددەن، كو من یا گۆتی: ئەز نە مەسیحم، لێ ل پێشیا وی ئەز یێ هاتیمە هنارتن.29بویك بۆ كێ بیت، ئەو زاڤایە. لێ هەڤالێ زاڤای، ئەوێ كو د خزمەتا زاڤای دا راوەستیایە و گوهـ ل دەنگێ وی دبیت، ب دەنگێ وی دلخۆش دبیت. ئەڤجا ئەڤ دلخۆشیە یا منە، كو ئەو نوكە تەمام بوویە.30پێدڤیە ئەو زێدە ببیت و ئەز كێم ببم.»ئەوێ ژ ئەسمانی دهێت 31ئەوێ ژ ژۆری بهێت، ئەو د سەر هەمیان دایە، لێ یێ ژ ئەردی بیت، ئەو یێ ئەردیە و ئاخفتنێن ئەردی دكەت. یێ ژ ئەسمانی دهێت ئەو د سەر هەمیان دایە.32ئەو شاهدەییێ ب وێ ددەت، یا وی دیتی و بهیستی و كەس شاهدەییا وی قەبیل ناكەت.33ئەوێ شاهدەییا وی قەبیل دكەت، ئەو پەسەند[f]  دكەت كو خودێ یێ راستە.34ژ بەر كو یێ خودێ ئەو هنارتی، ئەو ئاخفتنێن خودێ دبێژیت، چنكو خودێ بێ پیڤان گیانێ خۆ ددەت.35باب حەز ژ كوڕی دكەت و هەمی تشت یێن كرینە د دەستێ وی دا.36ئەوێ باوەریێ ب كوڕی بینیت، ژیانا هەروهەر یا هەی. ئەوێ ب گۆتنا كوڕی نەكەت، ئەو ژیانێ نابینیت، لێ تۆڕەبوونا خودێ ل سەر وی دمینیت.
a.  3‏:2 ئانكو مامۆستا
b.  3‏:3 پەیڤا یونانی بۆ ‹جارەكا دی› رامانەكا دی ژی هەیە، ئەو ژی ‹ژ سڵال›ە.
c.  3‏:14 ژ بەر گونەهان ئیسرائیلی تووشی ماران بوون، چارەسەری ژ لایێ خودێ ڤە هەلاویستنا مارێ سفری* بوو. ل فەرهەنگۆكێ بنێڕە.
d.  3‏:26 ئانكو مامۆستا
e.  3‏:26 رویبارێ ئوردن دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.
f.  3‏:33 دەق و دەق: ‹ئەو موهر دكەت›.

مزگینیا یوحەننای   به‌شێ 2مزگینیا یوحەننای   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 4ئاخفتنا عیسای ل گەل ژنكەكا سامەری 1فەریسیان بهیست كو عیسا ژ یوحەننای پتر مرۆڤان دكەتە شاگرد و تافیركرنێ دكەت،2هەر چەندە عیسای ب خۆ تافیركرن نەدكر، لێ شاگردێن وی دكر.3دەمێ عیسای ئەڤ چەندە زانی[a] ، دەڤەرا یەهودیایێ هێلا و دیسان قەستا جەلیلێ كرەڤە.4پێدڤی ژی بوو ئەو د سامەریایێ را دەرباز ببیت.5گەهشتە باژێڕەكێ سامەریایێ دگۆتنێ سوخار، نێزیكی وی ئەردی بوو، ئەوێ یەعقوبی دایە كوڕێ خۆ یوسڤی،6بیرا یەعقوبی ژی ل وێرێ بوو. عیسا ژ رێڤنگیێ وەستیا بوو، ئینا ل سەر لێڤا بیرێ روینشت، دەمژمێر نێزیكی دوازدەی نیڤرۆ بوو.7ژنكەكا سامەری هات دا ئاڤێ ببەت. عیسای گۆتێ: «كا هندەك ئاڤێ بدە من، دا ڤەخۆم.»8شاگردێن وی چووبوونە باژێڕی، دا خوارنێ بكڕن.9ئینا ژنكا سامەری گۆتێ: «چەوا تۆ داخوازا ئاڤێ ژ من دكەی؟ تۆ جوهی و ئەز ژنكەكا سامەریمە.» چنكو جوهی تێكهەلیا سامەریان ناكەن.10عیسای بەرسڤا وێ دا و گۆتێ: «ئەگەر تە دانا خودێ زانیبا و ئەگەر تە زانیبا كا كیە دبێژیتە تە: ‹ئاڤێ بدە من،› تۆ دا ژێ داخواز كەی و ئەو دا ئاڤا ژیانێ دەتە تە.»11ژنكێ گۆتێ: «ئەزبەنی، تە چ ئامان نینن و بیر یا كویرە. ئەڤجا تۆ دێ وێ ئاڤا ژیانێ ژ كیڤە ئینی؟12ما تۆ ژ بابێ مە یەعقوبی، ئەوێ ئەڤ بیرە دایە مە، مەزنتری؟ ئەوا وی ب خۆ و كوڕێن وی و كەوالێن وی ئاڤ ژێ ڤەخواری.»13عیسای بەرسڤ دا و گۆتێ: «هەر كەسێ ژ ڤێ ئاڤێ ڤەخۆت دێ تێهنی بیتەڤە،14لێ ئەوێ ژ وێ ئاڤا ئەز ددەمێ ڤەخۆت، ئەو چ جاران تێهنی نابیت. ئەو ئاڤا ئەز ددەمێ، د وی دا دێ بیتە كانیەكا ئاڤێ، كو بزێت و ژیانا هەروهەر بدەت.»15ئینا ژنكێ گۆتێ: «ئەزبەنی، وێ ئاڤێ بدە من، داكو تێهنی نەبم و ئێدی نەهێمە ڤێرێ داكو ئاڤێ بكێشم.»16عیسای گۆتێ: «هەڕە و گازی هەڤژینێ خۆ بكە و ڤەگەڕە ڤێرێ.»17ژنكێ بەرسڤ دا و گۆت: «من هەڤژین نینە.» ئینا عیسای گۆتێ: «تە راست گۆت دەمێ تە گۆتی: ‹من هەڤژین نینە.›18چنكو تە پێنج هەڤژین هەبوون، ئەوێ نوكە تە هەی، نە هەڤژینێ تەیە. تە ئەڤە راست گۆت.»19ژنكێ گۆتێ: «ئەزبەنی، ئەز یا دبینم كو تۆ پێغەمبەری!20بابكالێن مە ل ڤی چیای پەرستن دكر و هوین دبێژن، جهێ كو پێدڤیە مرۆڤ پەرستنێ لێ بكەت، ل ئورشەلیمێیە.»21ئینا عیسای گۆتێ: «باوەر ژ من بكە خانم، دەمەك دێ هێت، كو هوین دێ بابی[b]  پەرێسن، لێ نە ل ڤی چیای و نە ل ئورشەلیمێ.22هوین[c]  وی دپەرێسن، یێ هوین نەنیاسن، لێ ئەم[d]  وی دپەرێسین، یێ ئەم دنیاسین، چنكو قورتالبوون ژ نك جوهیان دهێت.23لێ دێ دەمەك هێت، كو نوكەیە، پەرستڤانێن راستەقینە ب گیان و راستیێ، بابی دپەرێسن، چنكو باب ل وان دگەڕیێت، یێن هۆسا وی دپەرێسن.24خودێ گیانە و پێدڤیە ئەوێن وی دپەرێسن، ب گیان و راستیێ پەرستنێ بكەن.»25ژنكێ گۆتێ: «ئەز دزانم كو مەسیح[e] »، ئەوێ دبێژنێ یێ زەیتكری[f] ، «دێ هێت. دەمێ ئەو بهێت، دێ بۆ مە هەمی تشتان دیار كەت.»26عیسای گۆتێ: «ئەز ئەوم، ئەوێ كو ل گەل تە دئاخڤیت.»27هنگی شاگرد گەهشتن و گوهشین دەمێ وان دیتی ئەو یێ ل گەل ژنكەكێ دئاخڤیت. لێ كەسێ ژ وان نەگۆت: «تە چ ژێ دڤێت؟» یان «بۆچی تۆ ل گەل وێ دئاخڤی؟»28ئینا ژنكێ جەڕكێ خۆ هێلا و ڤەگەڕیا باژێڕی و گۆتە خەلكی:29«وەرن، مرۆڤەكی ببینن كو هەمی ئەو تشتێن من كرین، گۆتنە من. ئایا چێدبیت ئەو مەسیح بیت؟»30ئەڤجا ژ باژێڕی دەركەفتن و هاتنە نك وی.31د وی دەمی دا، شاگردان هیڤی ژێ دكرن و دگۆتنێ: «رابی[g] ، تشتەكی بخۆ!»32لێ گۆتە وان: «من خوارنەكا هەی ئەز بخۆم، كو هوین نزانن چیە!»33ئینا شاگردان گۆتە ئێكودوو: «ئەرێ كەسەكی تشتەكێ خوارنێ بۆ ئینایە؟»34عیسای گۆتە وان: «خوارنا من ئەوە كو ئەز ب حەزا وی بكەم یێ ئەز هنارتیم و كارێ وی ب دویماهی بینم.35ما هوین نابێژن: ‹هێشتا چوار هەیڤ بۆ دروینێ یێن ماین›؟ ئەڤە ئەز دبێژمە هەوە: چاڤێن خۆ ڤەكەن و ببینن كو زەڤیێن زەر بووین و دەمێ دروینا وان یێ هاتی!36پالەیێ دروینێ ژی یێ كرێیا خۆ وەردگریت و بۆ ژیانا هەروهەر یێ بەرهەمی كۆم دكەت، دا تۆڤچین و پالەیێ دروینێ پێكڤە دلخۆش ببن.37ل ڤێرێ ئەو گۆتن راستە یا دبێژیت: ‹ئێك دچینیت و ئێكێ دی ددرویت.›38من هوین هنارتن، دا وی بدروین یێ هوین پێڤە نەوەستیاین. هندەكێن دی یێن وەستیاین و هوین بەرهەمێ وەستیانا وان دچنن.»گەلەك ژ سامەریان باوەریێ دئینن 39گەلەك ژ سامەریێن وی باژێڕی، باوەری پێ ئینا، ژ بەر ئاخفتنا وێ ژنكێ، یا شاهدەیی ددا، كو: «وی هەمی ئەو تشتێن من كرین، گۆتنە من.»40دەمێ سامەری هاتینە نك وی، داخواز ژێ كر كو ل نك وان بمینیت. ئەو ژی دوو رۆژان ما ل وێرێ.41گەلەكێن دی ژ بەر ئاخفتنا وی، باوەری پێ ئینا42و گۆتنە ژنكێ: «ئێدی نە ژ بەر ئاخفتنا تە، ئەم باوەریێ دئینین، لێ چنكو مە ب خۆ بهیست و ئەم دزانین كو ب راستی ئەڤە قورتالكەرێ جیهانێیە.»ساخكرنا كوڕێ كاربدەستێ پاشای 43پشتی وان هەردوو رۆژان، ژ وێرێ چوو جەلیلێ.44عیسای ب خۆ شاهدەیی دابوو، كو پێغەمبەرەكی د باژێڕێ خۆ دا رێز نینە.45دەمێ گەهشتیە جەلیلێ، خەلكێ وێ پێشوازی لێ كر، چنكو هەر تشتێ وی ل جەژنا دەربازبوونێ ل ئورشەلیمێ كری، وان دیتبوو، ژ بەر كو ئەو ژی هاتبوونە جەژنێ.46عیسا جارەكا دی هاتە قانایا جەلیلێ، ئەو جهێ ئاڤ لێ كریە شەراب. ل وێرێ كاربدەستەكێ پاشای هەبوو، كوڕێ وی ل كەفەرناحومێ یێ نەساخ بوو.47دەمێ بهیستی كو عیسا ژ یەهودیایێ یێ هاتیە جەلیل، چوو نك و هیڤی ژێ كرن، كو خواركەڤیتە كەفەرناحوم و كوڕێ وی ساخ بكەت، چنكو ل بەر مرنێ بوو.48وی دەمی عیسای گۆتێ: «هوین باوەریێ نائینن تا هوین نیشانان و مەندەهۆشیان نەبینن.»49كاربدەستێ پاشای گۆتێ: «ئەزبەنی، بەری زاڕۆكێ من بمریت، وەرە!»50عیسای بەرسڤا وی دا: «هەڕە، كوڕێ تە یێ ساخە.» ئەڤجا زەڵامی باوەر ژ وێ ئاخفتنێ كر یا عیسای گۆتیێ و چوو.51دەمێ ئەو ب رێ دچوو، هندەك بەنیێن وی گەهشتنێ و گۆتنێ كو كوڕێ وی یێ ساخە.52ئینا پرسیار ژ وان كر: «كیژ دەمژمێرێ، باشبوونا وی دەست پێ كریە؟» ئەوان گۆتێ: «دوهی دەمژمێر ئێكی پشتی نیڤرۆ، تایێ ئەو بەردا.»53هنگی بابێ كوڕكی زانی، كو ئەو دەمژمێر بوو، یا عیسای گۆتیێ: «كوڕێ تە یێ ساخە.» ئەڤجا وی و خەلكێ مالا وی هەمیان باوەری پێ ئینا.54ئەڤە نیشانا دوویێ بوو عیسای كری، پشتی دەركەفتنا وی ژ یەهودیایێ بۆ جەلیل.
a.  4‏:3 د زمانێ یونانی دا رستەیا ‹دەمێ عیسای زانی› ل دەستپێكا ئایەتا ئێكێیە.
b.  4‏:21 ئانكو خودێ
c.  4‏:22 مەبەست پێ خەلكێ سامەریێیە.
d.  4‏:22 مەبەست پێ جوهینە. 
e.  4‏:25 ب یونانی ‹مەسیا›یە.
f.  4‏:25 ل فەرهەنگۆكێ بنێڕە.
g.  4‏:31 ئانكو مامۆستا

مزگینیا یوحەننای   به‌شێ 3مزگینیا یوحەننای   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 5عیسا ل كانیا بێت‌حەسدا مرۆڤەكی ساخ دكەت 1پشتی هنگی جەژنەكا جوهیان هەبوو، ئینا عیسا بەرەڤ ئورشەلیمێ سەركەفت.2ل نك دەرگەهێ پەزی ل ئورشەلیمێ، بركەك هەبوو ب عیبرانی دگۆتنێ بێت‌حەسدا، وێ پێنج ئەیوان هەبوون.3گەلەك نەساخێن كۆرە و لەنگ و فاڵنجی خۆ ل وان ئەیوانان درێژ كربوو، ل هیڤیا شلقاندنا ئاڤێ بوون.4چنكو جار جارە فریشتەیەك خواردكەفتە بركێ و ئاڤ دشلقاند. ئەوێ بەراهیێ دچوو تێدا پشتی شلقینا ئاڤێ، دا ژ هەر ئێشەكا لێ هەی ساخ بیت.5مرۆڤەك ل وێرێ هەبوو، ئەو سیهـ و هەشت ساڵ بوو یێ نەساخ.6عیسای ئەو دیت یێ درێژ كریە و زانی كو ئەڤە دەمەكێ درێژە ئەو د ڤێ رەوشێ دا، ئینا ژێ پرسی: «تە دڤێت تۆ ساخ ببی؟»7نەساخی بەرسڤا وی دا: «ئەزبەنی، من كەس نینە، دەمێ كو ئاڤ دشلقیت، من بكەتە د بركێ دا، لێ دەمێ ئەز دهێم، ئێكێ دی بەری من دچیتە تێدا.»8عیسای گۆتێ: «رابە و نڤینێن خۆ هەلگرە و بڕێڤە هەڕە.»9د گاڤێ دا ئەو مرۆڤ ساخ بوو و نڤینێن خۆ هەلگرتن و بڕێڤە چوو. ئەو رۆژ ژی شەمبی بوو.10ئینا جوهیان[a]  گۆتە ئەوێ ساخ بووی: «ئەڤرۆ شەمبیە[b] ، نە رەوایە تۆ نڤینێن خۆ هەلگری.»11ئەوی بەرسڤا وان دا: «ئەوێ ئەز ساخ كریم گۆتە من: نڤینێن خۆ هەلگرە و بڕێڤە هەڕە.»12وان پرسیار ژێ كر: «ئەو مرۆڤ كیە یێ گۆتیە تە نڤینێن خۆ هەلگرە و بڕێڤە هەڕە؟»13ئەو نەساخێ ساخ بووی نەدزانی ئەو كیە، چنكو گەلەك مرۆڤ ل وێرێ بوون و عیسای خۆ د ناڤ وان دا بەرزە كربوو.14پشتی هنگی عیسای ئەو ل پەرستگەهێ دیت و گۆتێ: «بەرێ خۆ بدێ، ئەڤە تۆ ساخ بووی، ئێدی گونەهان نەكە، دا یا خرابتر ب سەرێ تە نەهێت.»15ئینا ئەو مرۆڤ چوو و گۆتە جوهیان كو عیسای ئەوێ ساخ كری.16ژ بەر ڤێ چەندێ جوهیان دەست ب تەنگاڤكرنا عیسای كر، چنكو وی ئەڤ تشتە ل شەمبیێ دكرن.17عیسای بەرسڤا وان دا: «بابێ من تا نوكە یێ كار دكەت، و ئەز ژی یێ كار دكەم.»18ژ بەر ڤێ چەندێ جوهیان پتر بزاڤا كوشتنا عیسای دكر، چنكو وی نە ب تنێ سەرپێچیا دەستوورێ رۆژا شەمبیێ دكر، لێ وی دگۆت ژی كو خودێ بابێ ویە، هۆسا ئەوی خۆ دئینا رێزا خودێ.دەستهەلاتداریا كوڕی 19ئینا عیسای بەرسڤا وان دا و گۆتێ: «ب راستی ب راستی دبێژمە هەوە: كوڕ نەشێت چ تشتان ژ نك خۆ بكەت، لێ ئەو وێ دكەت یا كو دبینیت باب دكەت. هەر تشتەكێ باب بكەت، كوڕ ژی دكەت.20چنكو باب حەز ژ كوڕی دكەت و هەمی كارێن خۆ نیشا وی ددەت و دێ كارێن ژ ڤێ مەزنتر ژی نیشا وی دەت، دا هوین مەندەهۆش بن.21كا چەوا باب مریان رادكەتەڤە و زیندی دكەت، هەروەسا كوڕ ژی یێ وی بڤێت، زیندی دكەت.22زێدەباری ڤێ چەندێ، باب كەسێ دادگەهـ ناكەت، لێ هەمی دەستهەلاتا دادگەهكرنێ یا دایە كوڕی،23دا هەمی رێزێ ل كوڕی بگرن، هەروەكو رێزێ ل بابی دگرن. یێ رێزێ ل كوڕی نەگریت، ئەو رێزێ ل بابێ كوڕ هنارتی ژی ناگریت.24ب راستی ب راستی دبێژمە هەوە: هەر كەسێ گوهـ بدەتە پەیڤا من و باوەریێ ب وی بینیت یێ ئەز هنارتیم، وی ژیانا هەروهەر یا هەی. ئەو ناهێتە گونەهباركرن، لێ ئەو ژ مرنێ دەربازی ژیانێ بوویە.25ب راستی ب راستی دبێژمە هەوە: دێ دەمەك هێت، كو نوكەیە، مری دێ دەنگێ كوڕێ خودێ بهیسن و یێن دبهیسن دێ زیندی بن.26چنكو هەروەكو بابی ژیان د خۆ دا هەی، وی دایە كوڕی ژی كو ژیان د خۆ دا هەبیت.[c] 27دەستهەلات یا دایێ دادگەهكرنێ ژی بكەت، چنكو ئەو كوڕێ مرۆڤە[d] .28ژ ڤێ چەندێ مەندەهۆش نەبن، چنكو دەمەك دێ هێت، ئەوێن د ناڤ گۆڕان دا، هەمی دێ دەنگێ وی بهیسن29و دێ دەركەڤن. ئەوێن كارێن باش كرین، دێ بۆ ژیانێ رابن و ئەوێن كارێن خراب كرین، دێ بۆ سزادانێ رابن.30ئەز ژ نك خۆ نەشێم تشتەكی بكەم. چەوا كو ئەز دبهیسم، وەسا دادگەهكرنێ دكەم و دادگەهكرنا من ژی یا دادوەرانەیە، چنكو ئەز بزاڤێ بۆ حەزا خۆ ناكەم، لێ بۆ حەزا وی دكەم یێ ئەز هنارتیم.»شاهدەیی بۆ عیسای 31«ئەگەر ئەز شاهدەییێ بۆ خۆ بدەم، شاهدەییا من نە یا راستە.32لێ ئێكێ دی شاهدەییێ بۆ من ددەت و ئەز دزانم شاهدەییا وی بۆ من یا راستە.33هەوە هندەك هنارتنە نك یوحەننای و ئەوی بۆ راستیێ شاهدەیی دا.34من هەوجەیی ب شاهدەییا مرۆڤان نینە، لێ ئەز ڤان تشتان دبێژم دا هوین قورتال ببن.35یوحەننا چرایەكێ هەل و روهن بوو، هوین رازی بوون بۆ دەمەكی ل بەر رۆناهیا وی خۆشیێ ببەن.36لێ من شاهدەییەكا مەزنتر ژ شاهدەییا یوحەننای یا هەی. ئەو كارێن بابی داینە من دا ئەنجام بدەم، ئەوێن ئەز نوكە دكەم، ئەو ب خۆ شاهدەییێ بۆ من ددەن كو بابی ئەز یێ هنارتیم.37ئەو بابێ ئەز هنارتیم، ئەو ب خۆ ژی بۆ من شاهدەییێ ددەت. هەوە چ جاران نە دەنگێ وی بهیستیە و نە خولكێ وی ژی دیتیە38و پەیڤا وی د دلێ هەوە دا، خۆجهـ نابیت، چنكو هوین باوەریێ ب وی كەسی نائینن، ئەوێ بابی ئەو هنارتی.39هوین لێگەڕیانێ د نڤیسارێن پیرۆز دا دكەن، چنكو هوین هزر دكەن، ژیانا هەروهەر بۆ هەوە ب رێكا وان یا هەی و ئەو نڤیسار ب خۆ بۆ من شاهدەییێ ددەن.40لێ هەوە نەڤێت بهێنە نك من، كو هەوە ژیان هەبیت.41من هەوجەیی ب وێ مەزناهیێ نینە یا ژ مرۆڤان دهێت،42لێ من هوین نیاسین، كو حەزژێكرنا خودێ د دلێ هەوە دا نینە.43ئەز ب ناڤێ بابێ خۆ هاتم، لێ هەوە ئەز قەبیل نەكرم. ئەگەر ئێكێ دی ب ناڤێ خۆ بهێت، هوین دێ وی قەبیل كەن.44هوین دێ چەوا شێن باوەریێ ئینن، مادەم هوین مەزناهیێ ژ ئێكودوو وەردگرن و بزاڤێ بۆ وێ مەزناهیێ ناكەن، یا ژ خودایێ ئێكانە دهێت؟45هزر نەكەن ئەز دێ ل نك بابی هەوە تاوانبار كەم. یێ هەوە تاوانبار دكەت مووسایە، ئەوێ هەوە هیڤیێن خۆ پێڤە گرێ داین.46ئەگەر هەوە باوەر ژ مووسای كربا، دا هوین باوەر ژ من ژی كەن، چنكو وی دەربارەی من یا نڤیسی.47ئەڤجا ئەگەر هوین باوەر ژ نڤیسارێن وی نەكەن، پا دێ چەوا باوەر ژ ئاخفتنێن من كەن؟»
a.  5‏:10 مەبەست پێ رێبەرێن جوهیانن.
b.  5‏:10 بۆ جوهیان رۆژەكا تایبەت و پیرۆزە و كار تێدا ناهێتە كرن. ل فەرهەنگۆكێ بنێڕە رۆژا شەمبی*.
c.  5‏:26 ئانكو: هەروەكو باب سەرەكانیا ژیانێ، هەروەسا وی دایە كوڕی كو ئەو ژی سەرەكانیا ژیانێ بیت. بنێڕە یوحەننا 1‏:4
d.  5‏:27 ل فەرهەنگۆكێ بنێڕە.

مزگینیا یوحەننای   به‌شێ 4مزگینیا یوحەننای   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 6عیسا پێنج هزار زەڵامان تێر دكەت 1پشتی وێ چەندێ، عیسا ژ دەریاكا جەلیل، كو دبێژنێ دەریاكا تەبەریە، دەرباز بوو.2گەلەك خەلك ب دویڤ كەفتن، چنكو وان ئەو نیشان دیتن، ئەوێن وی ژ بۆ نەساخان دكرن.3عیسا سەركەفتە چیای و ل وێرێ ل گەل شاگردێن خۆ روینشت.4جەژنا دەربازبوونێ یا جوهیان ژی نێزیك ببوو.5دەمێ عیسای سەرێ خۆ بلند كری و كۆمەكا مەزن یا مرۆڤان دیتی یا بەرەڤ وی ڤە دهێت، گۆتە فیلیپۆسی: «ئەم ژ كیڤە نانی بكڕین، دا ئەڤ مرۆڤە بخۆن؟»6وی ئەڤە گۆت، دا فیلیپۆسی تاقی بكەت، چنكو عیسای دزانی دێ چ كەت.7فیلیپۆسی بەرسڤا وی دا: «بهایێ دوو سەد دیناران[a]  ژی نان تێرا وان ناكەت، كو هەر ئێكی ژ وان پرتەكا بچویك ژی بگەهیتێ!»8ئینا ئێك ژ شاگردێن وی، كو ئەو ژی ئەندراوسێ برایێ شەمعون پەترۆسی بوو، گۆتێ:9«كوڕكەك یێ ل ڤێرێ پێنج نانێن جەهی و دوو ماسی یێن ڤێ هەین، لێ پا ئەڤە چیە بۆ ڤێ كۆما هندا مەزن؟»10عیسای گۆت: «وە بكەن كو خەلك ل ئەردی بڕویننە خوارێ!» ل وێرێ گەلەك گیا هەبوو. ئینا زەڵام روینشتن و ژمارەیا وان نێزیكی پێنج هزاران بوو.11پاشی عیسای نان وەرگرتن و سوپاسیا خودێ كر، پاشی ل سەر ئەوێن روینشتی بەڵاڤ كر، هەروەسا ماسی ژی، هندی وان ڤیای.12دەمێ تێر بووین، گۆتە شاگردێن خۆ: «بەرمایكان خڕڤە كەن، دا تشتەك ب هەروە نەچیت.»13ئینا وان خڕڤە كرن و ژ بەرمایكێن هەر پێنج نانێن جەهی، ئەوێن وان مرۆڤان ژێ خواری، دوازدە سەڵكێن پرتان پڕ كرن.14دەمێ وان مرۆڤان ئەو نیشانا عیسای كری دیتی، گۆتن: «راستە، ئەڤەیە ئەو پێغەمبەرێ[b]  كو دێ هێتە جیهانێ.»15هنگی عیسا جارەكا دی ب تنێ ڤەگەڕیا چیای، چنكو وی زانی كو وان ل بەرە بهێن و ب خورتی وی ببەن و بكەنە پاشا.عیسا ل سەر ئاڤێ بڕێڤە دچیت 16دەمێ رۆژ ئاڤا بووی، شاگردێن وی خواركەفتنە دەریاكێ،17ل بەلەمەكێ سیار بوون و ب رێ كەفتن، دا بچنە كەفەرناحومێ ل لایێ دی یێ دەریاكێ. تاری ب سەر وان دا هات و هێشتا عیسا نەگەهشتبوو نك وان.18باڕۆڤەیەكا ب هێز هات و پێل رابوون.19دەمێ شاگرد نێزیكی پێنج شەش كیلۆمەتران[c]  پێشڤە چووین، دیت عیسا یێ ل سەر ئاڤێ بڕێڤە دچیت و نێزیكی بەلەمێ دبیت، ئینا ترسیان.20لێ وی گۆتە وان: «ئەزم، نەترسن!»21ئەڤجا ئەو دلخۆش بوون كو وی ل بەلەمێ سیار بكەن، ئینا ئێكسەر بەلەم گەهشتە وی جهێ ئەو دچوونێ.خەلك ل عیسای دگەڕن 22ل رۆژا پاشتر، ژ بۆ وی خەلكێ مایە ل رەخێ دی یێ دەریاكێ یا ئاشكرا بوو، كو بەلەمەك ب تنێ ل وێرێ هەبوو، ئەوا شاگردێن وی لێ سیار بووین، عیسا ژی ل گەل وان ل بەلەمێ سیار نەببوو، لێ شاگردێن وی ب تنێ چووبوون.23هندەك بەلەمێن دی ژ تەبەریە هاتنە نێزیكی وی جهی، ئەوێ خەلكی نان لێ خواری، پشتی كو خودانی سوپاسیا خودێ كری.24ئەڤجا دەمێ خەلكی دیتی، كو نە عیسا ل وێرێیە و نە شاگردێن وی، ل وان بەلەمان سیار بوون و چوونە كەفەرناحومێ، ل عیسای دگەڕیان.عیسا نانێ ژیانێیە 25دەمێ ئەو ل رەخێ دی یێ دەریاكێ دیتی، گۆتنێ: «رابی[d] ، تۆ كەنگی گەهشتیە ڤێرێ؟»26عیسای بەرسڤا وان دا: «ب راستی ب راستی دبێژمە هەوە: هوین ل من دگەڕیێن، نە ژ بەر كو هەوە نیشان دیتن، لێ چنكو هەوە ژ وی نانی خوار و هوین تێر بوون.27ژ بۆ وێ خوارنا درزیت كار نەكەن، لێ ژ بۆ وێ خوارنێ كار بكەن، ئەوا بۆ ژیانا هەروهەر دمینیت، ئەو خوارنا كوڕێ مرۆڤ دێ دەتە هەوە، چنكو خودایێ باب ئەو یێ موهر كری.»28ئینا وان پرسیار ژێ كر: «ئەم چ بكەین، دا كارێن خودێ ب جهـ بینین؟»29عیسای بەرسڤا وان دا و گۆت: «كارێ خودێ ئەڤەیە: هوین باوەریێ ب وی بینن، ئەوێ كو وی هنارتی.»30ئەڤجا وان گۆتێ: «ئەگەر وەسایە، چ نیشانە تۆ دێ كەی، دا ئەم ببینین و باوەر ژ تە بكەین؟ تۆ دێ چ كەی؟31بابێن مە ل بیابانێ مەننا[e]  یا خواری، هەروەكو هاتیە نڤیسین: ‹ژ ئەسمانی نان دا وان، دا بخۆن!›»[f] 32ئینا عیسای گۆتە وان: «ب راستی ب راستی دبێژمە هەوە: ئەو نە مووسا بوو یێ كو نان ژ ئەسمانی دایە هەوە، لێ بابێ من بوو. نوكە ژی ئەو نانێ راستەقینە ژ ئەسمانی ددەتە هەوە.33چنكو نانێ خودێ ئەوە یێ ژ ئەسمانی دهێتە خوارێ و ژیانێ ددەتە جیهانێ.»34ئینا وان گۆتێ: «ئەزبەنی، ل هەمی دەمان ڤی نانی بدە مە.»35عیسای بەرسڤا وان دا: «ئەزم نانێ ژیانێ، ئەوێ بهێتە نك من چ جاران برسی نابیت و ئەوێ باوەریێ ب من بینیت، چ جاران تێهنی نابیت.36لێ من گۆتە هەوە: هەوە ئەز دیتم، لێ هوین هێشتا باوەریێ نائینن.37هەمیێن كو باب ددەتە من، دێ هێنە نك من و هەر كەسێ بهێتە نك من، ئەز چ جاران وی دەرنائێخم.38چنكو ئەز ژ ئەسمانی هاتیمە خوارێ، نە دا ئەز ل دویڤ حەزا خۆ بكەم، لێ ل دویڤ حەزا ئەوێ ئەز هنارتیم.39حەزا وی یێ ئەز هنارتیم ئەوە، كو هەمی كەسێن وی داینە من، ئەز كەسێ ژێ ژ دەست نەدەم، لێ ل رۆژا دویماهیێ وان ژ مرنێ راكەم.40چنكو حەزا بابێ من ئەوە، كو هەر كەسێ كوڕی ببینیت و باوەریێ پێ بینیت، دێ ژیانا هەروهەر بۆ وی بیت و ل رۆژا دویماهیێ ئەز دێ وی ژ مرنێ راكەم.»41ئەڤجا جوهیان[g]  پتەپت دەربارەی عیسای كر، چنكو وی گۆت: «ئەزم ئەو نانێ ژ ئەسمانی هاتیە خوار.»42وان گۆت: «ئەرێ ئەڤە نە عیسایێ كوڕێ یوسڤیە، ئەوێ ئەم دایك و بابێن وی دنیاسین؟ ئەو چەوا دبێژیت: ئەز یێ ژ ئەسمانی هاتیمە خوارێ؟»43عیسای بەرسڤا وان دا: «د ناڤبەرا خۆ دا پتەپتێ نەكەن.44كەس نەشێت بهێتە نك من، ئەگەر باب، ئەوێ ئەز هنارتیم، وی رانەكێشیت، ئەز ژی دێ ل رۆژا دویماهیێ وی ژ مرنێ راكەم.45د نڤیسارێن پێغەمبەران دا هاتیە نڤیسین: ‹هەمی دێ ژ لایێ خودێ ڤە هێنە فێركرن.›[h]  هەر كەسەكێ ژ بابی ببهیسیت و ژێ فێر ببیت، دهێتە نك من.46رامانا ڤێ نە ئەوە كو ئێكی باب یێ دیتی: كەسێ نەدیتیە، ژبلی وی یێ كو ژ خودێیە، ب تنێ وی باب یێ دیتی.47ب راستی ب راستی دبێژمە هەوە: ئەوێ باوەریێ ب من بینیت، وی ژیانا هەروهەر هەیە.48ئەزم نانێ ژیانێ.49بابێن هەوە مەننا ل بیابانێ خوارن و مرن.50لێ ئەڤە ئەو نانە، یێ ژ ئەسمانی هاتیە خوارێ، دا مرۆڤ ژێ بخۆت و نەمریت.51ئەزم نانێ ژیانێ، یێ كو ژ ئەسمانی هاتیە خوار. ئەگەر ئێكی ژ ڤی نانی خوار، دێ هەتا هەتایێ ژیت. ئەو نانێ كو ئەز دێ بۆ ژیانا جیهانێ دەم، لەشێ منە.»52ئەڤجا شەڕەدەڤەك د ناڤبەرا جوهیان دا چێبوو و گۆتن: «ئەڤە چەوا دشێت لەشێ خۆ بدەتە مە، كو بخۆین؟»53ئینا عیسای گۆتە وان: «ب راستی ب راستی دبێژمە هەوە: ئەگەر هوین لەشێ كوڕێ مرۆڤ نەخۆن و خوینا وی ڤەنەخۆن، هەوە ژیان د ناخێ خۆ دا نینە.54ئەوێ لەشێ من بخۆت و خوینا من ڤەخۆت، وی ژیانا هەروهەر هەیە و ئەز دێ وی ل رۆژا دویماهیێ ژ مرنێ راكەم.55چنكو لەشێ من خوارنا راستەقینەیە[i]  و خوینا من ڤەخوارنا راستەقینەیە.56هەر كەسێ لەشێ من بخۆت و خوینا من ڤەخۆت، ئەو د ناڤ من دا یێ بنەجهە و ئەز د ناڤ وی دا.57كا چەوا بابی، یێ كو سەرەكانیا ژیانێیە، ئەز هنارتم و ئەز ب وی دژیم، هۆسا ئەوێ من بخۆت، دێ ب من ژیت.58ئەڤەیە ئەو نانێ ژ ئەسمانی هاتیە خوار، ئەو نە وەكو وێ مەننایێیە، ئەوا بابكالێن هەوە خواری و مرین، لێ هەر كەسێ ژ ڤی نانی بخۆت، دێ هەروهەر ژیت.»59عیسای ئەڤە ل كنیشتەیێ[j]  گۆت، دەمێ وی ل كەفەرناحومێ فێركرن دكر.پەیڤێن ژیانا هەروهەر 60گەلەك ژ شاگردێن وی، دەمێ ئەڤ چەندە بهیستی، گۆتن: «ئەڤ گۆتنە یا ب زەحمەتە! كی دشێت گوهێ خۆ بدەتێ؟»61عیسای زانی كو شاگردێن وی یێ پتەپتێ ل سەر ڤێ چەندێ دكەن، ئینا گۆتە وان: «ما ئەڤ چەندە دلێ هەوە سار دكەت؟62پا دێ چ بێژن، ئەگەر هوین كوڕێ مرۆڤ ببینن یێ ب سەر دكەڤیتە وی جهێ كو بەرێ لێ بوو؟63ئەوێ ژیانێ ددەت گیانێ پیرۆزە، لێ لەش چ مفای نادەت. ئەو ئاخفتنێن من بۆ هەوە گۆتین، ئەو ژ گیانێ خودێنە و ژیانێ ددەن.64لێ هندەك ژ هەوە هەنە باوەریێ نائینن!» چنكو عیسای ژ دەستپێكێ دزانی ئەو كینە باوەریێ پێ نائینن و ئەو كیە دێ بێبەختیێ لێ كەت.65پاشی گۆت: «ژ بەر وێ چەندێ من گۆتە هەوە: كەسەك نەشێت بهێتە نك من، ئەگەر باب دەستویریێ نەدەتێ.»66ژ بەر ڤێ چەندێ گەلەك ژ شاگردێن وی زڤڕین و ئێدی ل گەل وی نەدگەڕیان.67ئینا عیسای گۆتە هەر دوازدە شاگردان: «ما هوین ژی حەز دكەن بچن؟»68شەمعون پەترۆسی بەرسڤا وی دا: «خودان، ئەم دێ چینە نك كێ؟ پەیڤێن ژیانا هەروهەر یێ ل نك تە،69مە ژی باوەری ئینا و زانی كو تۆی پیرۆزێ خودێ!»70عیسای بەرسڤا وان دا: «ما من هوین هەر دوازدە هەلنەبژارتن؟ لێ ئێك ژ هەوە ئبلیسە!»71وی بەحسێ یەهودایێ كوڕێ شەمعونێ ئەسخەریوتی بوو، چنكو ئەو دێ بێبەختیێ ل عیسای كەت، هەر چەندە ئێك ژ دوازدان بوو.
a.  6‏:7 ل وی سەردەمی هەر دینارەك، كرێیا رۆژەكێ یا پالەی بوو.
b.  6‏:14 مەبەست پێ ئەو پێغەمبەرە یێ مووسای بەحس كری كو دێ هێت. بنێڕە گۆتارا مووسای 18‏:15‏-17؛ یوحەننا 1‏:45
c.  6‏:19 دەقێ رەسەن دبێژیت: بیست و پێنج یان سیهـ ‹ستادی›یان.
d.  6‏:25 q رابی: ئانكو مامۆستا
e.  6‏:31 ل فەرهەنگۆكێ بنێڕە.
f.  6‏:31 زەبوور 78‏:24
g.  6‏:41 مەبەست پێ رێبەرێن جوهیانن.
h.  6‏:45 ئیشایا 54‏:13
i.  6‏:55 q راستەقینە: ب عەرەبی ‹حقيقي› 
j.  6‏:59 q كنیشتە: جهێ پەرستنێ یێ جوهیان. ل فەرهەنگۆكێ بنێڕە. 

مزگینیا یوحەننای   به‌شێ 5مزگینیا یوحەننای   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 7عیسا و برایێن خۆ 1پشتی هنگی عیسا ل دەڤەرا جەلیل دگەڕیا و نەدڤیا ل دەڤەرا یەهودیایێ بگەڕیێت، چنكو سەرۆكێن جوهیان بزاڤ دكر وی بكوژن.2دەمێ جەژنا كەپرەشینان[a]  یا جوهیان نێزیك بووی،3برایێن وی گۆتێ: «ڤێرێ بهێلە و هەڕە یەهودیایێ، دا ئەو كارێن تۆ دكەی شاگردێن تە ژی ببینن!4چنكو ئەو كەسێ دڤێت ناڤدار ببیت، كارەكی ب نەپەنی ڤە ناكەت. مادەم تۆ ڤان كریاران دكەی، خۆ بۆ جیهانێ دیار بكە.»5چنكو برایێن وی ژی باوەری پێ نەدئینا.6عیسای بەرسڤا وان دا: «هێشتا دەمێ من نەهاتیە، لێ بۆ هەوە هەمی گاڤان دەم یێ گونجایە.7جیهان نەشێت كەربێن خۆ ژ هەوە ڤەكەت، لێ ئەو كەربێن خۆ ژ من ڤەدكەت، چنكو ئەز شاهدەییێ ل سەر وێ ددەم كو كارێن وێ د خرابن.8هوین ب خۆ هەڕنە جەژنێ، لێ ئەز ب خۆ نوكە ناهێمە ڤێ جەژنێ، چنكو دەمێ من هێشتا نەهاتیە.»9ئەڤە گۆتە وان و ل جەلیل ما.عیسا د جەژنا كەپرەشینان دا 10پشتی برایێن وی چووینە جەژنێ، ئەو ژی چوو جەژنێ، لێ نە ب ئاشكرایی، ب نەپەنی.11ل جەژنێ جوهی[b]  ل وی دگەڕیان و دگۆتن: «كانێیە ئەو؟»12د ناڤبەرا جەماوەری دا گەلەك پستەپست دەربارەی وی هەبوو، هندەكان دگۆت: «ئەو یێ باشە» و هندەكێن دی دگۆت: «نە! ئەو مللەتی د سەردا دبەت.»13لێ كەس ژ وان ژ ترسا جوهیان نەدوێریا ب ئاشكرایی بەحسێ وی بكەت.14دەمێ جەژن ب نیڤی بووی، عیسا سەركەفتە پەرستگەهێ و دەست ب فێركرنێ كر.15جوهی مەندەهۆش بوون و گۆتن: «ئەو چەوا هند ژ نڤیسارێن پیرۆز دزانیت و ئەو نەهاتیە فێركرن؟»16عیسای بەرسڤا وان دا و گۆت: «فێركرنا من نە ژ نك منە، لێ ژ نك ویە یێ ئەز هنارتیم.17هەر كەسێ دڤێت ب حەزا خودێ بكەت، دێ زانیت كا فێركرنا من ژ نك خودێ یە، یان ئەز ژ نك خۆ دئاخڤم.18ئەوێ ژ نك خۆ بئاخڤیت، بۆ خۆ ل مەزناهیێ دگەڕیێت، لێ ئەوێ بۆ وی ل مەزناهیێ بگەڕیێت یێ ئەو هنارتی، ئەو یێ راستە و چ خرابی ل نك وی نینە.19ما مووسای دەستوور نەدابوو هەوە؟ لێ كەس ژ هەوە دەستووری ب جهـ نائینیت! بۆچی هوین بزاڤێ دكەن من بكوژن؟»20جەماوەری بەرسڤا وی دا: «ئەجنەیەكی تۆ یێ هنگافتی! كی بزاڤا كوشتنا تە دكەت؟»21عیسای بەرسڤا وان دا و گۆت: «من كارەكێ ب تنێ كر، هوین هەمی مەندەهۆش بوون.22مووسای سونەتكرن دا هەوە (نەكو ئەو ژ نك مووسای بوو، لێ ژ نك بابكالان بوو)، ئەڤجا ل رۆژا شەمبیێ[c]  ژی هوین مرۆڤی سونەت دكەن.23مادەم ل رۆژا شەمبیێ مرۆڤ دهێتە سونەتكرن دا دەستوورێ مووسای نەهێتە شكاندن، پا بۆچی هوین ژ من تۆڕە دبن چنكو من مرۆڤەك ب تەمامی ل رۆژا شەمبیێ ساخ كر؟24ل دویڤ دیتنا سەرڤە سەرڤە دادكرنێ نەكەن، لێ دادكرنەكا دادپەروەرانە بكەن.»گۆمانا خەلكی ل سەر عیسای كو مەسیحە 25وی دەمی هندەك ژ خەلكێ ئورشەلیمێ دگۆت: «ئەرێ ما ئەڤە نە ئەوە یێ ئەو بزاڤا كوشتنا وی دكەن؟26ئەڤە ب ئاشكرایی ئەو یێ دئاخڤیت و ئەو چ نابێژنێ! ما سەرۆكێن مە قاییل بووینە كو ئەو ب راستی مەسیحە؟27لێ ئەم دزانین ئەڤ كەسە خەلكێ كیرێیە[d] ، و دەمێ مەسیح دهێت، كەس نزانیت خەلكێ كیرێیە.»28ئینا عیسای، دەمێ فێركرن د حەوشا پەرستگەهێ دا دكر، دەنگێ خۆ بلند كر و گۆت: «هوین من دنیاسن و هوین دزانن ئەز خەلكێ كیرێمە. ئەز ژ نك خۆ نەهاتیمە، لێ ئەوێ ئەز هنارتیم یێ راستە، ئەوێ كو هوین وی نانیاسن،29لێ ئەز وی دنیاسم، چنكو ئەز ژ ویمە و ئەوی ئەز یێ هنارتیم.»30وی دەمی وان بزاڤ كر كو وی دەستەسەر بكەن، لێ كەسەكی دەستێ خۆ درێژ نەكرێ، چنكو هێشتا دەمێ وی نەهاتبوو.31لێ گەلەك ژ جەماوەری باوەری پێ ئینا و گۆتن: «ما دەمێ مەسیح بهێت، ئەو دێ پتر نیشانان كەت ژ یێن ڤی زەڵامی كرین؟»32فەریسیان پستەپستا جەماوەری بهیست، ئەوا ل سەر وی دهاتە كرن. ئەڤجا وان و سەرۆكێن كاهنان هندەك زێرەڤان هنارتن دا وی بگرن.33ئینا عیسای گۆت: «ئەز دێ دەمەكێ كێم ل گەل هەوە مینم، پاشی دێ چمە نك وی یێ ئەز هنارتیم.34هنگی هوین دێ ل من گەڕیێن، لێ هوین من نابینن و ئەو جهێ ئەز لێ، هوین نەشێن بهێنە وێرێ.»35ئەڤجا جوهیان د ناڤبەرا خۆ دا گۆت: «وی ل بەرە كیڤە بچیت كو ئەم نەبینین؟ ئەرێ دێ چیتە باژێڕێن یونانیان، ئەوێن جوهی لێ بەڵاڤ بووین و یونانیان فێر كەت؟36رامانا ئاخفتنا وی چیە دەمێ گۆتی: ‹هوین دێ ل من گەڕیێن، لێ هوین من نابینن› و ‹ئەو جهێ ئەز لێ، هوین نەشێن بهێنە وێرێ›؟»رویبارێن ئاڤا ژیانێ 37ل رۆژا دویماهیێ ژ جەژنێ، كو ئەو مەزنترین رۆژێن وێیە، عیسا راوەستیا و ب دەنگەكێ بلند گۆت: «ئەگەر ئێك یێ تێهنی بیت، بلا بهێتە نك من و ڤەخۆت.38هەر كەسێ باوەریێ ب من بینیت ‹دێ رویبارێن ئاڤا ژیانێ ژ ناڤ دلێ وی دەركەڤن،›[e]  هەروەكو نڤیسار دبێژیت.»39عیسای ئەڤ چەندە دەربارەی گیانێ پیرۆز گۆت، كو دێ ئەو كەس وەرگرن، یێن باوەری ب عیسای ئیناین. هێشتا گیانێ پیرۆز نەهاتبوو دان، چنكو هێشتا عیسا نەهاتبوو مەزنكرن.دووبەرەكی د ناڤ جەماوەری دا 40دەمێ جەماوەری گوهـ ل ڤێ ئاخفتنێ بووی، هندەك ژ وان گۆت: «ب راستی ئەڤە ئەو پێغەمبەرە.»41هندەكێن دی گۆت: «ئەڤە مەسیحە.» هندەكان ژی پرسیار كر: «ما مەسیح دێ خەلكێ جەلیلێ بیت؟42ئەرێ ما نڤیسارێ نەگۆتیە كو مەسیح دێ ژ دویندەها داوودی و ژ بێت‌لەحم بیت[f] ، ئەو گوندێ داوود لێ ژیای؟»43ئەڤجا ژ بەر وی، دووبەرەكی د ناڤ جەماوەری دا چێبوو.44هندەك ژ وان ڤیا وی بگرن، لێ كەسەكی دەستێ خۆ درێژ نەكرێ.باوەری نەئینانا سەرۆكێن جوهیان 45پشتی هنگی زێرەڤانێن پەرستگەهێ زڤڕینە نك سەرۆكێن كاهنان و فەریسیان. وان پرسیار ژ زێرەڤانان كر: «بۆچی هەوە ئەو نەئینا؟»46زێرەڤانان بەرسڤ دا: «چ جاران كەس وەكو ڤی مرۆڤی نەئاخفتیە.»47فەریسیان بەرسڤا وان دا: «ما هوین ژی د سەردا چووینە؟48ما كەسەكی ژ سەرۆكان یان ژ فەریسیان باوەری پێ ئینایە؟49لێ ئەڤ خەلكێ كو دەستووری نزانن، د نفرین لێ كرینە.»50نیكودیمۆسی، ئەوێ بەری هنگی هاتبوو نك عیسای و ئەو ئێكە ژ فەریسیان، گۆتە وان:51«ئەرێ دەستوورێ مە ئێكی داد دكەت تاكو ل بەراهیێ گوهـ نەدەتێ و بزانیت وی چ كریە؟»52وان بەرسڤا وی دا و گۆتن: «ئەرێ تۆ ژی خەلكێ جەلیلێی؟ لێڤەكۆلە، دێ بینی كو چ پێغەمبەر ژ جەلیلێ رانابن!»53پاشی هەر كەسەك ژ وان چوو مالا خۆ.
a.  7‏:2 q جەژنا كەپرەشینان: ل فەرهەنگۆكێ بنێڕە.
b.  7‏:11 مەبەست پێ رێبەرێن جوهیانن.
c.  7‏:22 ل گۆر دەستوورێ مووسای زاڕۆك ل رۆژا هەشتێ دهێتە سونەتكرن، ئەڤجا خۆ ئەگەر ئەو رۆژ شەمبی ژی بیت، رەوایە.
d.  7‏:27 ب یونانی ‹ژ كیرێ هاتیە› هۆسا ژی دهێتە وەرگێڕان: ‹بنیاتێ وی كیە›.
e.  7‏:38 ئیشایا 55‏:1؛ 58‏:11؛ حزقیێل 47‏:1‏-12؛ زەكەریا 14‏:8.
f.  7‏:42 میخا 5‏:2

مزگینیا یوحەننای   به‌شێ 6مزگینیا یوحەننای   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 81لێ عیسا چوو چیایێ زەیتوونان.لێبورین ل ژنكەكا دەهمەنپیس 2ل ئەلندێ زڤڕی پەرستگەهێ. هەمی خەلك هاتنە نك وی، ئەو ژی روینشت و دەست ب فێركرنا وان كر.3مامۆستایێن دەستووری و فەریسیان ژنكەك ئینا نك وی، كو ل سەر دەهمەنپیسیێ هاتبوو گرتن، وان ئەو ژنك ل ناڤەندێ راوەستاند4و گۆتە عیسای: «مامۆستا، ئەڤ ژنكە ل دەمێ كریارا دەهمەنپیسیێ هاتیە گرتن.5د دەستووری دا مووسای فەرمان ل مە كریە كو ژنكێن هۆسا بەرباران بكەین. ئەڤجا تۆ چ دبێژی؟»6وان ئەڤ تشتە گۆت دا وی تاقی بكەن و تشتەك هەبیت وی پێ تاوانبار بكەن. لێ عیسای پشتا خۆ چەماند و ب تبلا خۆ ل سەر ئەردی دنڤیسی.7دەمێ وان هەر پرسیار ژێ دكر، ئەوی پشتا خۆ راست كرەڤە و گۆتە وان: «كی ژ هەوە یێ بێگونەهە، بلا ل بەراهیێ ئەو بەرەكی تێوەركەت.»8جارەكا دی پشتا خۆ چەماند و ل سەر ئەردی دنڤیسی.9دەمێ وان ئەڤ ئاخفتنە بهیستی، ژ یێن پیر بگرە پاشی یێن دی، ئێك ل دویڤ ئێك ژ وێرێ چوون، تاكو ب تنێ عیسا ل وێرێ مای و ئەو ژنك د جهێ خۆ دا یا راوەستیای بوو.10عیسای پشتا خۆ راست كرەڤە و گۆتە وێ: «خانم، كانێنە ئەو؟ ما كەسێ تۆ گونەهبار نەكری؟»11وێ بەرسڤ دا: «نەخێر، ئەزبەنی.» عیسای گۆتێ: «ئەز ژی تە گونەهبار ناكەم. هەڕە و ئێدی گونەهان نەكە.»عیسا رۆناهیا جیهانێیە 12عیسا جارەكا دی ل گەل وان ئاخفت و گۆت: «ئەزم رۆناهیا جیهانێ[a] . یێ ل دویڤ من بهێت، د تاریاتیێ دا ناچیت، لێ دێ رۆناهیا ژیانێ بۆ وی بیت.»13ئینا فەریسیان گۆتێ: «تۆ شاهدەییێ بۆ خۆ ددەی، شاهدەییا تە نە یا راستە.»14ئینا عیسای بەرسڤا وان دا و گۆت: «ئەگەر ئەز شاهدەییێ بۆ خۆ ژی بدەم، شاهدەییا من راستە، چنكو ئەز دزانم ئەز ژ كیرێ یێ هاتیم و دێ چمە كیرێ. لێ هوین نزانن كا ئەز ژ كیرێ هاتیمە و دێ چمە كیرێ.15هوین ل دویڤ پیڤەرێن مرۆڤان[b]  دادكرنێ دكەن، لێ ئەز كەسێ داد ناكەم.16ئەگەر ئەز دادكرنێ بكەم ژی، دادكرنا من یا راستە، چنكو د دادكرنێ دا ئەز نە یێ ب تنێمە، لێ ئەزم و بابێ كو ئەز هنارتیم.17د دەستوورێ هەوە دا یا نڤیسیە كو شاهدەییا دوو كەسان یا راستە.[c] 18ئەز شاهدەییێ بۆ خۆ ددەم و ئەو بابێ ئەز هنارتیم ژی شاهدەییێ بۆ من ددەت.»19ئینا وان پرسیار ژێ كر: «كا بابێ تە؟» عیسای بەرسڤ دا: «هوین نە من دنیاسن، نە ژی بابێ من دنیاسن. ئەگەر هەوە ئەز نیاسیبام، دا بابێ من ژی نیاسن.»20عیسای ئەڤ ئاخفتنە ل نێزیكی سندوقێن بەخشینان، دەمێ وی فێركرن ل پەرستگەهێ دكر، گۆت. لێ كەسێ ئەو دەستەسەر نەكر، چنكو دەمێ وی هێشتا نەهاتبوو.عیسا نە ژ ڤێ جیهانێیە 21عیسای دیسان گۆتە وان: «ئەز دێ چم و هوین دێ ل من گەڕیێن و دێ د گونەهێن خۆ دا مرن. ئەو جهێ ئەز دچمێ، هوین نەشێن بهێنە وێرێ.»22ئەڤجا جوهیان[d]  گۆت: «ئایا دەمێ ئەو دبێژیت: ‹ئەو جهێ ئەز دچمێ، هوین نەشێن بهێنە وێرێ،› مەبەستا وی ئەوە ئەو دێ خۆ كوژیت؟»23وی گۆتە وان: «هوین ژ خوارێنە، ئەز ژ سڵالم. هوین ژ ڤێ جیهانێنە، ئەز نە ژ ڤێ جیهانێمە.24ژ بەر هندێ من گۆتە هەوە: هوین دێ د گونەهێن خۆ دا مرن، چنكو ئەگەر هوین باوەریێ نەئینن كو ئەز ئەوم، دێ د گونەهێن خۆ دا مرن.»25ئینا وان پرسیار ژێ كر: «تۆ كی؟» عیسای بەرسڤا وان دا: «ئەز ئەوم یێ ژ دەستپێكێ من گۆتیە هەوە ئەز چمە.26من گەلەك تشت هەنە كو د دەرهەقا هەوە دا بێژم و هەوە پێ داد بكەم. لێ ئەوێ ئەز هنارتیم یێ راستە و ئەوا من ژ وی بهیستی ئەز وێ دبێژمە جیهانێ.»27لێ ئەو تێنەگەهشتن، كو وی بۆ وان بەحسێ بابی دكر.28ئینا عیسای گۆتە وان: «دەمێ هەوە كوڕێ مرۆڤ بلند كر، هنگی دێ زانن كو ئەز ئەوم و ئەز چ تشتی ژ نك خۆ ناكەم، لێ كا چەوا بابی ئەز فێر كریمە، ئەز وێ دبێژم.29ئەوێ ئەز هنارتیم ل گەل منە و وی ئەز نەهێلایمە ب تنێ، چنكو ئەز هەردەم وان تشتان دكەم یێن ئەو پێ رازی دبیت.»30دەمێ عیسای ئەڤ ئاخفتنە دگۆتن، گەلەك كەسان باوەری پێ ئینا.راستی دێ هەوە ئازاد كەت 31ئینا عیسای گۆتە وان جوهیێن باوەری پێ ئینای: «ئەگەر هەوە خۆ ل سەر پەیڤا من راگرت، هوین ب راستی شاگردێن منن32و هوین دێ راستیێ زانن و راستی دێ هەوە ئازاد كەت.»33جوهیان بەرسڤا وی دا: «ئەم ژ دویندەها ئیبراهیمینە و چ جاران بەنیێن كەسێ نەبووین! تۆ چەوا دبێژیە مە: ‹هوین دێ ئازاد بن›؟»34عیسای بەرسڤا وان دا: «ب راستی ب راستی دبێژمە هەوە: هەر كەسێ گونەهێ دكەت، ئەو بەنیێ گونەهێیە.35بەنی ژی هەروهەر د مالا خودانێ خۆ دا نامینیت، لێ كوڕ هەروهەر تێدا دمینیت.36لەوما ئەگەر كوڕ هەوە ئازاد بكەت، هوین دێ ب راستی ئازاد بن.37ئەز دزانم هوین ژ دویندەها ئیبراهیمینە، لێ هوین ل دویڤ كوشتنا من دگەڕیێن، چنكو پەیڤا من چ جهـ د دلێ هەوە دا نینە.38ئەز وێ دبێژم یا من ل نك بابێ خۆ دیتی، هوین ژی وێ دكەن یا هەوە ژ بابێ خۆ بهیستی.»زاڕۆكێن ئیبراهیم و زاڕۆكێن ئبلیسی 39ئینا وان بەرسڤ دا و گۆت: «بابێ مە ئیبراهیمە.» عیسای گۆتە وان: «ئەگەر هوین كوڕێن ئیبراهیمی بان، دا كارێن ئیبراهیمی كەن.40لێ نوكە هوین یێ ل كوشتنا من دگەڕیێن و ئەز كەسەكم كو من ئەو راستی بۆ هەوە گۆتیە یا من ژ خودێ بهیستی. ئەڤ چەندە ئیبراهیمی نەكریە.41هوین كارێن بابێ خۆ دكەن.» وان گۆتێ: «ئەم ژ دەهمەنپیسیێ نەبووینە! مە بابەكێ ب تنێ یێ هەی، ئەو ژی خودێ یە.»42عیسای گۆتە وان: «ئەگەر خودێ بابێ هەوە با، دا هوین حەز ژ من كەن، چنكو ئەز ژ نك خودێ یێ دەركەفتیم و هاتیم. ئەز ژ نك خۆ نەهاتیمە، لێ ئەوی ئەز یێ هنارتیم.43بۆچی هوین د ئاخفتنا من ناگەهن؟ چنكو هوین نەشێن پەیڤا من ببهیسن.44هوین ژ بابێ خۆ ئبلیسینە و هەوە دڤێت حەزێن بابێ خۆ ب جهـ بینن. ئەو ل دەستپێكێ مێركوژ بوو و چ جاران لایەنگرێ راستیێ نەبوو، چنكو راستی د وی دا نینە. دەمێ ئەو درەوێ دكەت، ئەو ل گۆر سرۆشتێ خۆ دئاخڤیت، چنكو ئەو درەوینە و بابێ درەوێیە.45لێ چنكو ئەز راستیێ دبێژم، هوین باوەر ژ من ناكەن.46كی ژ هەوە دشێت گونەهەكێ ل سەر من بسەلمینیت؟ ئەڤجا ئەگەر ئەز راستیێ دبێژم، بۆچی هوین باوەر ژ من ناكەن؟47ئەوێ ژ خودێ بیت، دێ گوهێ خۆ دەتە پەیڤا خودێ. هوین نە ژ خودێ نە، لەوما هوین گوهێ خۆ نادەنێ.»48ئینا جوهیان بەرسڤ دا و گۆتێ: «ما ئەم راست نابێژین كو تۆ سامەری و ئەجنەیەكی تۆ یێ هنگافتی؟»49عیسای بەرسڤ دا: «ئەجنەی ئەز نە هنگافتیمە، لێ ئەز رێزێ ل بابێ خۆ دگرم و هوین من بێڕێز دكەن.50ئەز بۆ خۆ ل مەزناهیێ ناگەڕیێم، لێ ئێكێ هەی بۆ من لێ دگەڕیێت و ئەوە دادوەر.51ب راستی ب راستی دبێژمە هەوە: یێ پەیڤا من ب جهـ بینیت، چ جاران مرنێ نابینیت.»52جوهیان گۆتێ: «نوكە ئەم پشتڕاست بووین كو ئەجنەیەكی تۆ یێ هنگافتی! ئیبراهیم مر و پێغەمبەر مرن، و تۆ دبێژی: ‹یێ پەیڤا من ب جهـ بینیت تام ناكەتە مرنێ.›53ئەرێ تۆ ژ بابێ مە ئیبراهیمی مەزنتری؟ ئەو مر، پێغەمبەر ژی مرن. تۆ خۆ چ ددانی؟»54عیسای بەرسڤ دا: «ئەگەر ئەز خۆ مەزن بكەم، مەزناهیا من یا بێ بهایە. بابێ من ئەوێ هوین دبێژن: ‹ئەو خودایێ مەیە،› ئەوە من مەزن دكەت.55هوین وی نانیاسن، لێ ئەز وی دنیاسم. ئەگەر من گۆتبا ئەز وی نانیاسم، دا ئەز ژی وەكو هەوە درەوین بم. لێ ئەز وی دنیاسم و پەیڤا وی ب جهـ دئینم.56بابێ هەوە ئیبراهیم یێ دلشاد بوو كو دێ رۆژا من بینیت، وی دیت و كەیفخۆش بوو.»57ئینا جوهیان گۆتێ: «هێشتا ژیێ تە نەبوویە پێنجی ساڵ و تە ئیبراهیم دیتیە؟»58عیسای گۆتە وان: «ب راستی ب راستی دبێژمە هەوە: بەری ئیبراهیم ببیت، ئەز هەمە.»59ئینا وان بەر هەلگرتن، دا وی بەرباران بكەن، لێ وی خۆ ڤەشارت و ژ پەرستگەهێ دەركەفت.
a.  8‏:12 ل فەرهەنگۆكێ بنێڕە جەژنا كەپرەشینان*. گەلەك بۆچوون دبێژن كو عیسایێ مەسیح ئەڤ ئاخفتنە ل ڤێ جەژنێ گۆت. 
b.  8‏:15 دەقێ یونانێ دبێژیت: ل دویڤ لەشی.
c.  8‏:17 گۆتارا مووسای 19‏:15
d.  8‏:22 مەبەست پێ رێبەرێن جوهیانن.

مزگینیا یوحەننای   به‌شێ 7مزگینیا یوحەننای   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 9ساخكرنا كەسەكێ ژ زكماك یێ كۆرە 1دەمێ عیسا دەرباز دبوو، مرۆڤەك دیت ژ زكماكی یێ كۆرە بوو.2ئینا شاگردێن وی پرسیار ژێ كر: «رابی[a] ، كێ گونەهـ كریە: ئەڤی یان دایك و بابێن وی، كو یێ ژ دایك بووی كۆرە؟»3عیسای بەرسڤ دا: «نە ئەوی گونەهـ كریە و نە دایك و بابێن وی، لێ ئەڤ چەندە چێبوو دا كارێن خودێ د وی دا دیار ببن.4پێدڤیە ل سەر مە، هێشتا كو رۆژ، ئەم كارێن وی ب جهـ بینین یێ ئەز هنارتیم. شەڤ دێ هێت و هنگی كەس نەشێت چ كاران بكەت.5هندی كو ئەز ل جیهانێمە، ئەز رۆناهیا جیهانێمە.»6ئەڤ چەندە گۆت و تف كرە ناڤ ئاخێ، ژ تفێ هەڕیەك چێكر و د چاڤێن وی كەسی دا7و گۆتێ: «هەڕە و خۆ د بركا سیلوامێ دا بشوو» (وەرگێڕانا ‹سیلوام›ێ ‹هنارتی›یە). ئینا ئەو چوو و خۆ شویشت و ب چاڤ ڤەكری ڤەگەڕیا.8ئینا هەڤسوی و ئەوێن پێشتر ئەو ددیت كو خوازۆكی دكر، گۆتن: «ئەرێ ئەڤە نە ئەو مرۆڤە یێ دروینشت و خوازۆكی دكر؟»9هندەكان گۆت: «ئەڤە ئەوە» و هندەكێن دی گۆت: «نەخێر، لێ ئێكێ وەكو ویە.» لێ وی ب خۆ دگۆت: «ئەز ئەوم!»10ئینا وان گۆتێ: «چەوا چاڤێن تە ڤەبوون؟»11وی بەرسڤ دا: «ئەو زەڵامێ دبێژنێ عیسا هەڕیەك چێكر و د چاڤێن من دا و گۆتە من: ‹هەڕە بركا سیلوامێ و خۆ تێدا بشوو.› ئەز ژی چووم و من خۆ شویشت و چاڤێن من ڤەبوون.»12ئینا وان پرسیار ژێ كر: «ئەو زەڵام ل كیرێیە؟» وی گۆت: «ئەز نزانم.»فەریسی دویڤچوونێ ل سەر رویدانا ساخبوونێ دكەن 13وان ئەو مرۆڤێ بەری هنگی كۆرە ئینا نك فەریسیان.14ئەو رۆژا عیسای هەڕی چێكری و چاڤێن كۆرەی ڤەكرین، شەمبی بوو.15ئینا فەریسیان ژی پرسیار ژێ كر كا چەوا چاڤێن وی ڤەبوون. ئەوی گۆتە وان: «هەڕی د چاڤێن من دا و من خۆ شویشت و نوكە ئەز یێ دبینم!»16ئینا هندەك فەریسیان گۆت: «ئەڤ مرۆڤە نە ژ نك خودێیە، چنكو ئەو پێگیریێ ب شەمبیێ[b]  ناكەت.» لێ هندەكێن دی گۆت: «چەوا زەڵامەكێ گونەهكار دشێت ڤان نیشانان بكەت؟» هۆسا د ناڤبەرا وان دا دووبەرەكی هەبوو.17وان دیسان پرسیار ژ ئەڤێ كۆرە كر: «تۆ دەربارەی وی، ئەوێ چاڤێن تە ڤەكرین، چ دبێژی؟» ئەوی ژی گۆت: «ئەو پێغەمبەرە.»18جوهیان[c]  باوەر نەكر كو ئەو یێ كۆرە بوو و چاڤێن وی یێن ڤەبووین، تاكو گازی كریە دایك و بابێن وی یێ چاڤێن وی ڤەبووین19و پرسیار ژێ كری: «ئایا ئەڤەیە ئەو كوڕێ هەوە، ئەوێ هوین دبێژن ژ زكماكی یێ كۆرە بوو؟ پا چەوا ئەو نوكە دبینیت؟»20دایك و بابێن وی بەرسڤ دا: «ئەم دزانین ئەڤە كوڕێ مەیە و ژ زكماكی یێ كۆرە بوو،21لێ ئەم نزانین چەوا نوكە دبینیت و نزانین كێ چاڤێن وی ڤەكرینە. ئەو یێ مەزنە، پرسیارێ ژێ بكەن، ئەو دێ بەرسڤا هەوە دەت.»22دایك و بابێن وی ژ ترسا جوهیان ئەڤ چەندە گۆت، چنكو جوهی رێككەفتبوون كو هەر ئێكێ دانپێدانێ بكەت كو عیسا مەسیحە، ژ جڤاتا كنیشتەیێ بهێتە دەرئێخستن.23لەوما دایك و بابێن وی گۆت: «ئەو یێ مەزنە، پرسیارێ ژێ بكەن.»24ئەڤجا وان بۆ جارا دوویێ گازی وی مرۆڤێ بەری هنگی كۆرە كر و گۆتنێ: «ل بەرامبەری خودێ سویند بخۆ كو دێ راستیێ بێژی[d] ! ئەم دزانین ئەو مرۆڤ یێ گونەهكارە.»25ئینا وی بەرسڤ دا: «ئەز نزانم ئەو یێ گونەهكارە یان نە، ئەز تشتەكێ ب تنێ دزانم: ئەز یێ كۆرە بووم و نوكە دبینم.»26ئینا وان گۆتێ: «ئەوی چ ل تە كر؟ چەوا چاڤێن تە ڤەكرن؟»27وی بەرسڤا وان دا: «من نوكە گۆتە هەوە، لێ هەوە گوهێ خۆ نەدایێ. بۆچی هەوە دڤێت جارەكا دی ببهیسن؟ ما هەوە ژی دڤێت ببنە شاگردێن وی؟»28ئینا وان ئاخفتنێن كرێت لێ باراندن و گۆتێ: «تۆی شاگردێ وی! لێ ئەم شاگردێن مووساینە.29ئەم دزانین خودێ ل گەل مووسای ئاخفتییە، لێ ئەم نزانین ئەڤە ژ كیڤە هاتیە.»30ئینا وی مرۆڤی بەرسڤا وان دا: «ئەڤە تشتەكێ سەیرە! هوین نزانن ئەو ژ كیڤە هاتیە، لێ ئەوی چاڤێن من ڤەكرن.31ئەم دزانین خودێ گوهێ خۆ نادەتە گونەهكاران، لێ گوهێ خۆ ددەتە وی كەسی یێ ژ خودێ ترس بیت و حەزا وی ب جهـ بینیت.32چ جاران كەسێ نەبهیستیە كو ئێكی چاڤێن كەسەكێ ژ زكماك یێ كۆرە ڤەكربن.33ئەگەر ئەڤ كەسە ژ خودێ نەبا، ئەو نەدشیا چ بكەت.»34ئینا وان بەرسڤا وی دا و گۆتێ: «تۆ ب تەمامی د گونەهێ دا یێ ژ دایك بووی. ما تۆ مە فێر دكەی؟» پاشی ئەو دەرئێخستە ژ دەرڤە[e] .كۆرەبوونا روحانی 35عیسای بهیست كو وان ئەو كەس یێ دەرئێخستیە ژ دەرڤە، ئینا لێگەڕیا و دیت و گۆتێ: «ئەرێ تۆ باوەریێ ب كوڕێ مرۆڤ دئینی؟»36ئەوی بەرسڤ دا و گۆت: «ئەزبەنی، ئەو كیە، دا ئەز باوەریێ پێ بینم؟»37ئینا عیسای گۆتێ: «تە ئەو یێ دیتی و ئەوە یێ ل گەل تە دئاخڤیت.»38ئینا وی گۆت: «خودان، ئەز باوەریێ دئینم» و سوجدە بۆ بر.39عیسای گۆت: «ئەز بۆ دادكرنێ یێ هاتیمە ڤێ جیهانێ، داكو ئەوێن نابینن ببینن و یێن دبینن كۆرە ببن.»40هندەك فەریسیان، كو ل نك وی بوون، دەمێ ئەڤ چەندە بهیستی، گۆتێ: «ما ئەم ژی د كۆرەینە؟!»41عیسای گۆتە وان: «ئەگەر هوین د كۆرە بان، هەوە گونەهـ نەدبوو، لێ هوین دبێژن ‹ئەم دبینین،› ئەڤجا گونەها هەوە دمینیت.»
a.  9‏:2 ئانكو مامۆستا
b.  9‏:16 بۆ جوهیان رۆژەكا تایبەت و پیرۆزە و كار تێدا ناهێتە كرن. ل فەرهەنگۆكێ بنێڕە رۆژا شەمبی*. 
c.  9‏:18 مەبەست پێ رێبەرێن جوهیانن.
d.  9‏:24 دەقێ یونانی دبێژیت: ‹مەزناهیێ بدە خودێ›.مەبەست پێ ئەوە وی بدەنە سویندێ. 
e.  9‏:34 چێدبیت رامان ئەو بیت كو ئەو ژ ئەندامەتیا كنیشتەیێ دەرئێخست.

مزگینیا یوحەننای   به‌شێ 8مزگینیا یوحەننای   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 10عیسایە شڤانێ باش 1«ب راستی ب راستی دبێژمە هەوە: ئەوێ د دەرگەهی را نەچیتە د كۆتانا پەزی ڤە، لێ د رێكەكا دی را سەربكەڤیت، ئەو دز و رێگرە.2لێ ئەوێ د دەرگەهی را دچیتە ژۆر، ئەو شڤانێ پەزیە.3بۆ وی دەرگەهڤان دەرگەهی ڤەدكەت و پەز گوهێ خۆ ددەنە دەنگێ وی، ب ناڤ گازی پەزێن خۆ دكەت و دئینیتە ژ دەرڤە.4دەمێ هەمی پەزێ خۆ ئینا ژ دەرڤە، ب پێش وان دكەڤیت و ئەو ددەنە دویڤ، چنكو دەنگێ وی دنیاسن.5ئەو چ جاران ل دویڤ یێ بیانی ناچن، لێ ژێ دڕەڤن، چنكو ئەو دەنگێ بیانیان نانیاسن.»6عیسای ئەڤ نموونە بۆ وان ئینا، لێ ئەو د رامانا ئاخفتنا وی نەگەهشتن.7لەوما دیسان عیسای گۆتە وان: «ب راستی ب راستی دبێژمە هەوە: ئەزم دەرگەهێ پەزی.8هەمی ئەوێن بەری من هاتین دز و رێگر بوون[a] ، لێ پەزی گوهێ خۆ نەدا وان.9ئەزم دەرگەه. هەر كەسێ ب رێكا من ب ژۆر دكەڤیت، دێ قورتال بیت. ئەو دێ هێتە ژۆر و دەركەڤیت و چەروانی بینیت.10دز ناهێت ئەگەر بۆ دزینێ و كوشتنێ و ژناڤبرنێ نەبیت، لێ ئەز یێ هاتیم دا وان ژیان هەبیت، ژیانەكا پڕ هەبیت.11ئەزم شڤانێ باش. شڤانێ باش ژی ژیانا خۆ گۆری پەزێ خۆ دكەت.12یێ ب كرێ هاتیە گرتن، كو نە شڤانە و پەز نە ملكێ ویە، دەمێ ئەو دبینیت گورگ یێ دهێت، پەزی دهێلیت و دڕەڤیت، ئەڤجا گورگ هێرشێ دكەتە پەزی و بەڵاڤ دكەت.13ئەو دڕەڤیت، چنكو ئەو ب كرێ هاتیە گرتن و خەما پەزی ناخۆت.14ئەزم شڤانێ باش. ئەز پەزێ خۆ دنیاسم و پەزێ من ژی من دنیاسیت،15هەروەكو باب من دنیاسیت و ئەز وی دنیاسم. ئەز ژیانا خۆ گۆری پەزێ خۆ دكەم.16من پەزێن دی ژی یێن هەین، كو نە ژ ڤێ كۆتانێنە، دڤێت ئەز وان ژی بینم و ئەو دێ گوهێ خۆ دەنە دەنگێ من و دێ بنە ئێك كەرێ پەزی ل گەل ئێك شڤان.17لەوما باب حەز ژ من دكەت، چنكو ئەز ژیانا خۆ دكەمە گۆری، دا جارەكا دی وێ ب دەست خۆ ڤە بینم.18كەس ژیانا من ژ من ناستینیت، لێ ئەز ژ نك خۆ دكەمە گۆری. من دەستهەلاتا هەی بكەمە گۆری و من دەستهەلاتا هەی جارەكا دی ب دەست خۆ ڤە بینم. ئەڤ فەرمانە من ژ بابێ خۆ یا وەرگرتی.»19ب ڤێ گۆتنێ، جارەكا دی دووبەرەكی كەفتە د ناڤ جوهیان دا.20گەلەك ژ وان دگۆت: «ئەجنەیەك یێ د وی دا و یێ دینە! ئەڤجا بۆچی هوین گوهێ خۆ ددەنە وی؟»21هندەكێن دی دگۆت: «ئەڤە نە ئاخفتنا مرۆڤەكیە ئەجنەی ئەو هنگافت بیت. ما ئەجنە دشێن چاڤێن كۆرەیان ڤەكەن؟»عیسا ژ لایێ جوهیان ڤە دهێتە رەتكرن 22جەژنا پیرۆزكرنا پەرستگەهێ[b]  ل ئورشەلیمێ دەست پێ كربوو و زڤستان بوو،23عیسا ل پەرستگەهێ د ناڤ ئەیوانا سلێمانی دا دگەڕیا.24جوهی[c]  ل دۆر وی كۆم بوون و پرسیار ژێ كر: «هەتا كەنگی دێ مە هێلیە هەلاویستی؟ ئەگەر تۆی مەسیح، ب ئاشكرایی بێژە مە.»25عیسای بەرسڤا وان دا: «من گۆتە هەوە، لێ هەوە باوەر نەكر. ئەو كارێن ئەز ب ناڤێ بابێ خۆ دكەم، ئەو بۆ من شاهدەییێ ددەن،26لێ هەوە باوەر نەكر، چنكو هوین نە ژ پەزێ منن.27پەزێ من گوهێ خۆ ددەتە دەنگێ من و ئەز وان دنیاسم و ئەو ل دویڤ من دهێن.28ئەز ژیانا هەروهەر ددەمێ و ئەو قەت ژ ناڤ ناچن، كەس ژی وان ژ دەستێ من دەرنائێخیت.29بابێ من یێ كو ئەو داینە من، ژ هەمیان مەزنترە و كەس نەشێت وان ژ دەستێ بابی دەربئێخیت.30ئەز و باب ئێكین.»31جارەكا دی جوهیان بەر راكرن دا وی بەرباران بكەن.32عیسای گۆتە وان: «من گەلەك كارێن باش ژ لایێ بابی ڤە نیشا هەوە دان. ژ بەر كیژان كاری ژ وان هوین دێ من بەرباران كەن؟»33جوهیان بەرسڤا وی دا: «ئەم نە ژ بەر كارەكێ باش دێ تە بەرباران كەین، لێ ژ بەر كوفریێ، چنكو تۆ مرۆڤی و خۆ دكەیە خودێ.»34عیسای بەرسڤا وان دا: «ما د دەستوورێ هەوە دا نە نڤیسیە: ‹من یێ گۆتی هوین خوداوەندن›؟[d] 35ئەگەر وی گۆتبیتە وان یێن پەیڤا خودێ بۆ هاتی: ‹خوداوەند›، نڤیسار ژی ناهێتە ژ كارئێخستن،36ئەڤجا ئەوێ بابی پیرۆز كری و بۆ جیهانێ هنارتی، هوین چەوا دبێژنە وی: ‹تۆ كوفریان دكەی،› چنكو من گۆت: ‹ئەز كوڕێ خودێمە›؟37ئەگەر ئەز كارێن بابێ خۆ ناكەم، باوەر ژ من نەكەن.38لێ ئەگەر ئەز كارێن وی دكەم، خۆ ئەگەر هوین باوەر ژ من ژی نەكەن، باوەر ژ وان كاران بكەن، دا هوین بزانن و تێبگەهن كو باب یێ د ناڤ من دا و ئەز یێ د ناڤ وی دا.»39ئینا وان بزاڤ كرەڤە كو وی بگرن، لێ ئەو ژ دەستێن وان دەركەفت.40ئەڤجا عیسا جارەكا دی چوو لایێ دی یێ رویبارێ ئوردن[e]  و ل وێرێ ما، ل وی جهێ یوحەننای بەری هنگی تافیركرن لێ دكر.41ئینا گەلەك كەس هاتنە نك وی و وان دگۆت: «یوحەننای چ نیشان نەكرن، لێ هەر تشتێ وی دەربارەی ڤی زەڵامی گۆتی، راست بوو.»42ل وێرێ گەلەكان باوەری ب وی ئینا.
a.  10‏:8 ئەو فێلبازێن بەری هاتنا عیسای گۆتیە خەلكی ‹ئەز مەسیحم›. بنێڕە كارێن هنارتیان 5‏:36‏-37
b.  10‏:22 q جەژنا پیرۆزكرنا پەرستگەهێ: ئانكو جەژنا نویكرنا پەرستگەهێ ل ساڵا 164 ب. ز. ل فەرهەنگۆكێ بنێڕە.
c.  10‏:24 مەبەست پێ رێبەرێن جوهیانن.
d.  10‏:34 هەروەكو د زەبوور 82‏:6 دا هاتی، ئەڤ گۆتنە ژ لایێ خودێ ڤەیە.
e.  10‏:40 رویبارێ ئوردن دكەڤیتە رۆژهەلاتێ ئورشەلیمێ و ‹لایێ دی یێ رویبارێ ئوردن› رۆژهەلاتێ رویباریە.

مزگینیا یوحەننای   به‌شێ 9مزگینیا یوحەننای   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 11مرنا لەعازەری 1مرۆڤەك هەبوو ناڤێ وی لەعازەر بوو، ئەو نەساخ بوو. لەعازەر ژ بێت‌عەنیا بوو، گوندێ مەریەمێ و مەرتایا خویشكا وێ.2ئەڤ مەریەمە، ئەو بوو یا پێیێن خودانی ب گولاڤێ روین كرین و ب پرچا خۆ پاقژ كرین، لەعازەرێ نەساخ برایێ وێ بوو.3هەردوو خویشكان هنارتە ب دویڤ عیسای را و گۆتنێ: «خودان، ئەڤە ئەوێ تۆ حەز ژێ دكەی، یێ نەساخە.»4دەمێ عیسای ئەڤ چەندە بهیستی، گۆت: «ئەڤ نەساخیە نە بۆ مرنێیە، لێ بۆ مەزناهیا خودێیە، دا ب رێیا وێ نەساخیێ كوڕێ خودێ بهێتە مەزنكرن.»5عیسای حەز ژ مەرتایێ و خویشكا وێ و لەعازەری دكر.6لێ دەمێ وی بهیستی كو لەعازەرێ نەساخە، ئەو دوو رۆژێن دی ژی ل وی جهێ ما یێ كو لێ بوو.7پشتی هنگی گۆتە شاگردێن خۆ: «دا بزڤڕینە دەڤەرا یەهودیایێ.»8شاگردان گۆتێ: «رابی[a] ، بەری چەند رۆژان جوهیان[b]  دڤیا تە بەرباران بكەن. دێ زڤڕیە یەهودیایێ؟»9عیسای بەرسڤ دا: «ما رۆژ نە دوازدە دەمژمێرن؟ ئەڤجا ئەگەر ئێك ب رۆژێ بگەڕیێت، ناهەلنگڤیت، چنكو رۆناهیا ڤێ جیهانێ دبینیت.10لێ ئەوێ ب شەڤێ بگەڕیێت، دێ هەلنگڤیت، چنكو رۆناهی ل گەل وی نینە.»11پشتی ڤێ ئاخفتنێ، عیسای گۆتە وان: «خۆشتڤیێ مە لەعازەر یێ نڤستی، لێ ئەز دێ چم دا وی ژ خەو راكەم.»12ئینا شاگردان گۆتێ: «خودان، ئەگەر ئەو نڤستبیت، دێ چێبیتەڤە.»13عیسای بەحسێ مرنا وی دكر، لێ وان هزر دكر كو ئەو یێ بەحسێ نڤستنا ئاسایی دكەت.14د وی دەمی دا عیسای ب ئاشكرایی گۆتە وان: «لەعازەر یێ مری15و ژ بەر هەوە ئەز یێ دلخۆشم كو ئەز ل وێرێ نەبووم، دا هوین باوەریێ بینن. لێ دا رابین بچینە نك وی.»16توماس ئەوێ ب دێدیمۆس[c]  دهاتە بناڤكرن، گۆتە هەڤالێن خۆ یێن شاگرد: «بلا ئەم ژی بچین، دا ل گەل وی بمرین.»عیسایە رابوون و ژیان 17دەمێ عیسا گەهشتی، ئەو چوار رۆژ بوو لەعازەر د گۆڕی دا.18بێت‌عەنیا نێزیكی سێ كیلۆمەتران[d]  ژ ئورشەلیمێ یا دویر بوو.19گەلەك جوهی هاتبوونە نك مەرتایێ و مەریەمێ، دا ژ بەر برایێ وان سەرەخۆشیێ لێ بكەن.20دەمێ مەرتایێ بهیستی كو عیسا یێ دهێت، چوو پێشوازیا وی، لێ مەریەم ل مال ما.21ئینا مەرتایێ گۆتە عیسای: «خودان، ئەگەر تۆ ل ڤێرێ بای، برایێ من نەدمر.22لێ نوكە ژی ئەز دزانم كو هەر تشتێ تۆ ژ خودێ بخوازی، ئەو دێ دەتە تە.»23عیسای گۆتێ: «برایێ تە دێ رابیتەڤە.»24مەرتایێ گۆتێ: «ئەز دزانم ئەو دێ ل رابوونێ د رۆژا دویماهیێ دا رابیتەڤە.»25عیسای گۆتێ: «ئەزم رابوون و ژیان. یێ باوەری ب من هەبیت، ئەگەر بمریت ژی، دێ زیندی بیتەڤە26و هەر كەسێ دژیت و باوەری ب من هەی، ئەو ئێكجار نامریت. تە باوەری ب ڤێ چەندێ هەیە؟»27وێ گۆتێ: «بەلێ خودان، من باوەریا ئینای كو تۆ مەسیحێ كوڕێ خودێی، ئەوێ دهێتە جیهانێ.»28پشتی ئەڤە گۆتی، چوو گازی خویشكا خۆ مەریەمێ كر و ب دزی ڤە گۆتێ: «مامۆستا یێ ل ڤێرێ و داخوازا تە دكەت.»29دەمێ وێ ئەڤ چەندە بهیستی، ب لەز رابوو و چوو نك وی.30هێشتا عیسا نەگەهشتبوو ناڤ گوندی، لێ ل وی جهی مابوو یێ مەرتایێ پێشوازی لێ كری.31ئەو جوهیێن ل گەل وێ ل مال و سەرەخۆشی لێ دكر، دەمێ وان دیتی مەریەم ب لەز رابوو و دەركەفت، ب دویڤ را چوون، وان هزر دكر ئەو یا قەستا گۆڕی دكەت دا ل وێرێ بكەتە گری.32دەمێ مەریەم گەهشتیە وی جهێ عیسا لێ و ئەو دیتی، خۆ هاڤێتە بەر پێیێن وی و گۆتێ: «خودان، ئەگەر تۆ ل ڤێرێ بای، برایێ من نەدمر.»33دەمێ عیسای ئەو دیتی یا دكەتە گری و جوهیێن ل گەل وێ ژی دكەنە گری، ب گیانی دەگری و گەلەك دلتەنگ بوو.34ئینا پرسیار كر: «هەوە ل كیرێ ڤەشارتیە؟» وان گۆتێ: «خودان، وەرە و ببینە.»35عیسای كرە گری.36ئەڤجا جوهیان گۆت: «بنێڕن، چەند حەز ژێ دكر!»37لێ هندەك ژ وان گۆت: «ما ئەڤێ چاڤێن كۆرەی ڤەكرین، نەدشیا تشتەكی بكەت كو ئەڤ مرۆڤە ژی نەمربا؟»عیسا لەعازەری ژ مرنێ رادكەت 38عیسا دیسان د ناخێ خۆ دا دەگری و هاتە سەر گۆڕی، ئەو ژی شكەفتەك بوو و بەرەكێ مەزن ب دەرگەهێ وێ ڤەنابوو.39عیسای گۆت: «بەری راكەن.» مەرتایێ، خویشكا یێ مری، گۆتێ: «خودان، یێ گەنی بووی، چنكو ئەڤە چوار رۆژە ئەو مری.»40عیسای گۆتێ: «ما من نەگۆتە تە: ئەگەر تۆ باوەریێ بینی، دێ مەزناهیا خودێ بینی؟»41ئەڤجا وان بەر راكر. عیسای ژی بەرێ خۆ دا ئەسمانی و گۆت: «باب، ئەز سوپاسیا تە دكەم، كو تە گوهـ ل من بوو.42ئەز دزانم كو تە هەردەم گوهـ ل من هەیە، لێ ژ بەر ڤی جەماوەرێ ل ڤێرێ راوەستیای، من ئەڤ تشتە گۆت، دا ئەو باوەریێ بینن كو تە ئەز یێ هنارتیم.»43پشتی ئەڤ چەندە گۆتی، ب دەنگەكێ بلند گازی كر: «لەعازەر، وەرە ژ دەرڤە!»44ئینا مری دەركەفت و دەست و پێیێن وی ب كفنی د پێچای بوون و سەروچاڤێن وی ب دەستمالەكێ د گرێدای بوون. عیسای گۆتە وان: «ڤەكەن و بهێلن بچیت.»پیلانا كوشتنا عیسای 45ئەڤجا گەلەك ژ جوهیێن هاتینە نك مەریەمێ، دەمێ وان دیتی كا عیسای چ كر، باوەری ب وی ئینا.46لێ هندەك ژ وان چوونە نك فەریسیان و ئەو تشتێن عیسای كرین گۆتنە وان.47ئەڤجا سەرۆكێن كاهنان و فەریسیان كۆمبوونەكا جڤاتا بلند گرێ دا و گۆتن: «ئەم چ بكەین؟ ئەڤ مرۆڤە یێ گەلەك نیشانان دكەت.48ئەگەر ئەم وی هۆسا بهێلین، دێ هەمی باوەریێ پێ ئینن و رۆمایی ژی دێ هێن، پەرستگەه[e]  و مللەتێ مە وێران كەن.»49ئێك ژ وان، ئەو ژی قەیافا بوو، كو ل وێ ساڵێ سەرۆككاهن بوو، گۆت: «هوین چ نزانن!50تێناگەهن ژی كو بۆ هەوە باشترە مرۆڤەك سەخمەراتی مللەتی بمریت، نەكو مللەت هەمی ژ ناڤ بچیت.»51وی ئەڤ ئاخفتنە ژ نك خۆ نەگۆت، لێ چنكو ئەو ل وێ ساڵێ سەرۆككاهن بوو، ئاخفتنا وی دەربڕین بوو ژ پەیاما خودێ[f]  كو عیسا دێ سەخمەراتی مللەتی مریت،52نە ب تنێ سەخمەراتی مللەتی، لێ دا زاڕۆكێن خودێ یێن بژاڵە خڕڤە كەت و بكەتە ئێك.53ئەڤجا ژ وێ رۆژێ وەرە، ئەو بۆ كوشتنا وی ل پیلانەكێ دگەڕیان.54لەوما عیسا ب ئاشكرایی د ناڤ جوهیان دا نەدگەڕیا، لێ ژ وێرێ چوو دەڤەرەكا نێزیكی چۆلی، بۆ باژێڕەكی دگۆتنێ ئەفراییم، ل گەل شاگردێن خۆ ل وێرێ ما.55جەژنا دەربازبوونێ یا جوهیان نێزیك بوو و گەلەك كەس ژ دەڤەرێن دەوروبەر، بەری جەژنێ، سەركەفتنە ئورشەلیمێ دا ل گۆر داب و نەریتان خۆ پاك بكەن.56ئەو ل وێرێ ل عیسای دگەڕیان و دەمێ ئەو ل پەرستگەهێ د راوەستیای بوون، وان پرسیار ژ ئێكودوو دكر: «هوین چ دبێژن؟ ما ئەو ب ئێكجاری ناهێتە جەژنێ؟»57سەرۆكێن كاهنان و فەریسیان ژی فەرمانەك دابوو، كو هەر كەسێ بزانیت ئەو ل كیرێیە، بلا وان ئاگەهدار بكەت، داكو وی بگرن.
a.  11‏:8 ئانكو مامۆستا
b.  11‏:8 مەبەست پێ رێبەرێن جوهیانن.
c.  11‏:16 رامانا ڤان هەردوو ناڤان ‹توماس› و ‹دێدیمۆس› ب كوردی ‹جێمك›ە.
d.  11‏:18 دەقێ رەسەن دبێژیت: پازدە ‹ستادی›یان.
e.  11‏:48 ب یونانی دبێژیت: ‹جهێ مە› كو مەبەست پێ پەرستگەهە.
f.  11‏:51 خودێ ب زمانێ قەیافای راستیەك دیار كر، بێی كو ئەو ب خۆ بزانیت.

مزگینیا یوحەننای   به‌شێ 10مزگینیا یوحەننای   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 12ل بێت‌عەنیا مەریەم گولاڤێ ب پێیێن عیسای دا دكەت 1بەری جەژنا دەربازبوونێ ب شەش رۆژان، عیسا هاتە بێت‌عەنیا، كو لەعازەر، ئەوێ عیسای ئەو ژ ناڤ مریان راكری، ئاكنجیێ وێرێ بوو.2ل وێرێ شیڤەك بۆ وی چێكر و مەرتایێ خزمەت دكر، لەعازەر ژی ئێك ژ وان بوو یێن ل گەل وی روینشتی.3مەریەمێ لیترەك[a]  ژ روینێ بێهنخۆش یێ بهاگران ژ جۆرێ ناردینا خۆڕستی هەلگرت و پێیێن عیسای پێ ڤەمالین و ب پرچا خۆ پێیێن وی زوها كرن. مال ژ بێهنا خۆش تژی بوو.4ئینا ئێك ژ شاگردێن وی، كو یەهودایێ ئەسخەریوتی بوو، ئەوێ دێ پاشی بێبەختیێ لێ كەت، گۆت:5«بۆچی ئەڤ گولاڤە ب سێ سەد دیناران[b]  نەهاتە فرۆتن و بهایێ وێ دابا هەژاران؟»6وی ئەڤ چەندە گۆت، نە چنكو دلێ وی ب هەژاران ڤە بوو، لێ چنكو ئەو دز بوو، ئەو بەرپرسێ سندوقكا پارەیان بوو و وی ژ پارەیێ دهاتە تێدا، ددزی.7ئەڤجا عیسای گۆت: «بهێلە، وێ ئەڤ گولاڤە بۆ رۆژا ڤەشارتنا من یا ل نك خۆ هەلگرتی.8هەژار هەمی دەمان یێن ل نك هەوە هەین، لێ ئەز هەمی دەمان ل نك هەوە نابم.»پیلانا كوشتنا لەعازەری 9دەمێ جەماوەرەكێ مەزن ژ جوهیان زانی كو ئەو یێ ل وێرێ، ئەو هاتن، نە ب تنێ ژ بەر عیسای، لێ دا لەعازەرێ ژی، ئەوێ ژ ناڤ مریان راكری، ببینن.10ئەڤجا سەرۆكێن كاهنان پیلان دانا كو لەعازەری ژی بكوژن،11چنكو گەلەك ژ جوهیان ژ بەر وی دچوون و باوەری ب عیسای دئینا.عیسا ب رێزگرتن دچیتە د ئورشەلیمێ ڤە 12ل رۆژا پاشتر، ئەو جەماوەرێ زۆر یێ هاتیە جەژنێ، بهیست كو عیسا دێ هێتە ئورشەلیمێ.13ئینا ئەوان چەقێن دارقەسپێ هەلگرتن و دەركەفتنە پێشوازیا وی و كرنە هەوار:«هۆساننا! ‹یێ بەرەكەتدارە ئەوێ ب ناڤێ خودانی دهێت!›[c] 14عیسای جانەكەرەك دیت و لێ سیار بوو، هەروەكو هاتیە نڤیسین:15«نەترسە سییۆنا كچ[d] ،ئها ئەڤە پاشایێ تە یێ دهێت،16(ل دەستپێكێ شاگردێن وی د ڤان تشتان نەگەهشتن، لێ دەمێ عیسا هاتیە مەزنكرن، بیرا وان هات كو ئەڤ تشتە دەربارەی وی یێن هاتینە نڤیسین و وان ژ بۆ وی ئەڤ تشتە كر.)17ئەو جەماوەرێ ل گەل وی، دەمێ وی گازی لەعازەری كری كو ژ گۆڕی دەركەڤیت و ئەو ژ ناڤ مریان راكری، شاهدەیی ل سەر ڤێ چەندێ ددا.18لەوما خەلك چوو پێشوازیا وی، چنكو وان بهیستبوو كو وی ئەو نیشان یا كری.19ئەڤجا فەریسیان گۆتە ئێكودوو: «هوین دبینن، تشتەك ژ دەستێ مە ناهێت! ئەڤە هەمی جیهان ب دویڤ وی كەفت!»هندەك یونانی ل عیسای دگەڕیێن 20د ناڤ وان دا یێن سەركەفتینە ئورشەلیمێ، دا د جەژنێ دا پەرستنێ بكەن، هندەكێن یونانی هەبوون.21ئەو هاتنە نك فیلیپۆسێ خەلكێ بێت‌سایدایا دەڤەرا جەلیلێ و گۆتێ: «ئەزبەنی، مە دڤێت عیسای ببینین.»22فیلیپۆس چوو و گۆتە ئەندراوسی، پاشی ئەندراوس و فیلیپۆس چوون و گۆتنە عیسای.23عیسای بەرسڤا وان دا و گۆت: «دەم هات كو كوڕێ مرۆڤ[e]  بهێتە مەزنكرن.24ب راستی ب راستی دبێژمە هەوە: ئەگەر دندكا گەنمی نەكەڤیتە د ناڤ ئەردی دا و نەمریت، دێ مینیتە ب تنێ، لێ ئەگەر مر، دێ گەلەك بەرهەمی دەت.25هەر كەسێ حەز ژ ژیانا خۆ بكەت، دێ وێ ژ دەست دەت و هەر كەسێ كەرب ژ ژیانا خۆ ل ڤێ جیهانێ ڤەببن، دێ وێ بۆ ژیانا هەروهەر هەلگریت.26هەر كەسێ بڤێت خزمەتا من بكەت، بلا ب دویڤ من بكەڤیت، ئەز ل كیرێ بم، خزمەتكارێ من ژی دێ ل وێرێ بیت. هەر كەسێ خزمەتا من بكەت، باب دێ رێزێ ل وی گریت.عیسا بەحسێ مرنا خۆ دكەت 27نوكە گەلەكێ دلتەنگم. ئەز چ بێژم؟ ‹باب، من ژ ڤێ دەمژمێرێ[f]  قورتال بكە›؟ نەخێر! ژ بەر ڤێ ئەگەرێ ئەز یێ گەهشتیمە ڤێ دەمژمێرێ.28باب، ناڤێ خۆ مەزن بكە!» پاشی دەنگەكی ژ ئەسمانی بەرسڤ دا: «من یێ مەزن كری و دێ هێشتا مەزن كەم.»29ئەو جەماوەرێ ل وێرێ یێ راوەستیای و ئەو بهیستی گۆت: «گڕگڕا عەوران بوو!» هندەكێن دی گۆت: «فریشتەیەك ل گەل وی ئاخفت!»30عیسای بەرسڤ دا و گۆت: «ئەڤ دەنگە نە ژ بەر من چێبوو، لێ ژ بەر هەوە.31نوكە دەمێ دادكرنێیە ل سەر ڤێ جیهانێ، نوكە سەرۆكێ ڤێ جیهانێ[g]  دێ بۆ ژ دەرڤە هێتە دەرئێخستن.32دەمێ ئەز ژ ئەردی هاتمە بلندكرن، دێ هەمی مرۆڤان بۆ خۆ راكێشم.»33ب ڤێ گۆتنێ ئەوی ئاماژە دكر كا دێ ب مرنەكا چەوا مریت.34ئینا جەماوەری بەرسڤا وی دا: «مە ژ دەستووری یا بهیستی كو مەسیح دێ هەتا هەتایێ مینیت. ئەڤجا چەوا تۆ دبێژی كو پێدڤیە كوڕێ مرۆڤ بهێتە بلند كرن؟ ئەڤ كوڕێ مرۆڤ كیە؟»35عیسای گۆتە وان: «رۆناهی بۆ دەمەكێ دی ژی یێ كورت دێ ل گەل هەوە مینیت. ئەڤجا هندی رۆناهی ل گەل هەوەیە بڕێڤە هەڕن، نەكو تاری ب سەر هەوە دا بهێت. ئەوێ ل تاریاتیێ بڕێڤە دچیت، ئەو نزانیت كیڤە دچیت.36هندی رۆناهی ل گەل هەوەیە، باوەریێ ب رۆناهیێ بینن، دا ببنە كوڕێن رۆناهیێ.»پشتی عیسای ئەڤ چەندە گۆتی، چوو و خۆ ژ وان ڤەشارت.بێباوەریا خەلكی 37سەرەڕای كو وی ل بەرامبەری وان ئەڤ هەمی نیشانە كرن، وان باوەری ب وی نەئینا،38دا گۆتنا ئیشایا پێغەمبەری ب جهـ بهێت:«خودان، كێ باوەر ژ پەیاما مە كر؟39لەوما ئەو نەشیان باوەریێ بینن، چنكو ئیشایای ئەڤە ژی یا گۆتی:40«وی چاڤێن وان كۆرە كرینە و مەژیێ وان هشك كریە،دا ب چاڤێن خۆ نەبینن و ب مەژیێ خۆ تێنەگەهن41ئیشایای ئەڤ چەندە گۆت، چنكو مەزناهیا مەسیحی دیت و بەحسێ وی كر.42سەرەڕای وێ چەندێ ژی گەلەك ژ سەرۆكێن جوهیان ژی باوەری ب عیسای ئینا، لێ وان ژ بەر فەریسیان دانپێدان نەكر، دا ژ كنیشتەیێ نەهێنە دەرئێخستن،43چنكو وان حەز ژ وێ مەزناهیێ كر یا ژ نك مرۆڤان دهێت، پتر ژ وێ مەزناهیێ یا ژ نك خودێ دهێت.گۆتنێن عیسای ل رۆژا دویماهیێ دادكرنێ دكەن 44ئینا عیسای ب دەنگەكێ بلند گۆت: «هەر كەسێ باوەریێ ب من بینیت، ئەو باوەریێ ب وی دئینیت یێ ئەز هنارتیم، نە ب من45و هەر كەسێ من دبینیت، وی دبینیت یێ ئەز هنارتیم.46ئەز وەكو رۆناهی هاتیمە جیهانێ، دا هەر كەسێ باوەریێ ب من بینیت، د تاریاتیێ دا نەمینیت.47ئەگەر ئێكی گۆتنا من بهیست و ب جهـ نەئینا، ئەز وی داد ناكەم، چنكو ئەز نەهاتیمە جیهانێ داد بكەم، لێ جیهانێ قورتال بكەم.48ئەوێ من رەت بكەت و گۆتنێن من قەبیل نەكەت، ئێك یێ هەی وی داد بكەت، ئەو گۆتنا من گۆتی، دێ ل رۆژا دویماهیێ وی داد كەت.49چنكو ئەز ژ نك خۆ نە ئاخفتیمە، لێ ئەو بابێ ئەز هنارتیم، وی فەرمانا ل من كری كا دێ چ بێژم و چ ئاخڤم.50ئەز دزانم فەرمانا وی ژیانا هەروهەرە. ئەڤجا ئەو ئاخفتنا ئەز دبێژم، ئەز وەسا دبێژم هەروەكو بابی گۆتیە من.»
a.  12‏:3 لیترەكا رۆمایی یا وی سەردەمی، نێزیكی 325 گرامێن ئەڤرۆنە.
b.  12‏:5 ل وی سەردەمی هەر دینارەك، كرێیا رۆژەكێ یا پالەی بوو.
c.  12‏:13 q هۆساننا: د زمانێ عیبرانی دا ب رامانا ‹مە رزگار بكە› دهێت. زەبوور 118‏:25‏-26
d.  12‏:15 q سییۆنا كچ: ئانكو ئورشەلیم. ل فەرهەنگۆكێ بنێڕە سییۆن*.
e.  12‏:23 ل فەرهەنگۆكێ بنێڕە.
f.  12‏:27 q ڤێ دەمژمێرێ: دەمێ ئازاركێشان و مرنا وی ل سەر خاچێ.
g.  12‏:31 مەبەست پێ ئبلیسە. بنێڕە 14‏:30

مزگینیا یوحەننای   به‌شێ 11مزگینیا یوحەننای   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 13عیسا پێیێن شاگردان دشووت 1بەری جەژنا دەربازبوونێ، عیسای دزانی كو دەمێ وی هات دا ژ ڤێ جیهانێ بار كەت و بچیتە نك بابی. ئەوی كو حەز ژ كەسێن خۆ یێن ل ڤێ جیهانێ كربوو، ب تەمامی حەز ژ وان كر[a] .2شیڤ خوارنێ دەست پێ كربوو، ئبلیسی كربوو د دلێ یەهودایێ كوڕێ شەمعونێ ئەسخەریوتی دا، بێبەختیێ ل عیسای بكەت،3عیسای دزانی كو بابی هەمی تشت یێن كرینە د دەستێن وی دا و ئەو ژ نك خودێ یێ دەركەفتی و بۆ خودێ دێ ڤەگەڕیتە ڤە،4ژ سەر شیڤێ رابوو و كوركێ خۆ ژ بەر خۆ كر و خاولیەك ل ناڤتەنگا خۆ شداند،5پاشی ئاڤ كرە تەشتەكێ و دەست پێ كر پێیێن شاگردان شویشتن و ب وێ خاولیا ل ناڤتەنگا خۆ شداندی زوها كرن.6دەمێ گەهشتیە شەمعون پەترۆسی، ئەڤی گۆتێ: «خودان، تۆ پێیێن من دشووی؟»7عیسای بەرسڤ دا و گۆتێ: «تۆ نوكە تێناگەهی ئەز چ دكەم، لێ پاشی دێ تێگەهی.»8پەترۆسی گۆتێ: «تۆ چ جاران پێیێن من ناشووی!» عیسای بەرسڤا وی دا: «ئەگەر ئەز تە نەشووم، تە چ بەهر ل گەل من نینە!»9شەمعون پەترۆسی گۆتێ: «خودان، نە ب تنێ پێیێن من، لێ دەست و سەرێ من ژی!»10عیسای گۆتێ: «ئەوێ خۆ شویشتی، ژبلی پێیان نە یێ پێدڤی شویشتنێیە، لێ ئەو هەمی یێ پاقژە. هوین ژی د پاقژن، لێ نە هوین هەمی.»11چنكو وی دزانی كی دێ بێبەختیێ لێ كەت، ژ بەر هندێ گۆت: «نە هوین هەمی د پاقژن.»12پشتی پێیێن وان شویشتین، كوركێ خۆ كرە بەر خۆ و جارەكا دی ل سەر سفرێ روینشت، پرسیار ژ وان كر: «ئایا هەوە زانی من بۆ هەوە چ كر؟13هوین دبێژنە من مامۆستا و خودان، هوین راست دبێژن، چنكو ئەز ئەوم.14ئەڤجا ئەگەر ئەز خودان و مامۆستا بم و من پێیێن هەوە شویشتبن، پێدڤیە هوین ژی پێیێن ئێكودوو بشوون.15من نموونەیەك نیشا هەوە دا، دا ئەوا من بۆ هەوە كری، هوین ژی وێ بكەن.16ب راستی ب راستی دبێژمە هەوە: بەنی ژ خودانێ خۆ مەزنتر نینە، هنارتی ژی ژ وی مەزنتر نینە یێ ئەو هنارتی.17ئەگەر هەوە ئەڤ چەندە زانی، خوزیكێن هەوە ئەگەر هوین ب جهـ بینن.عیسا پێشوەخت بەحس دكەت كو دێ بێبەختی لێ هێتە كرن 18ئەز بەحسێ هەوە هەمیان ناكەم، ئەز وان دنیاسم یێن من هەلبژارتین، لێ دڤێت ئەڤ نڤیسارە ب جهـ بهێت:‹ئەوێ ژ نانێ من خواری،19ئەز نوكە دبێژمە هەوە، بەری روی بدەت، داكو دەمێ روی ددەت، هوین باوەر بكەن كو ئەز ئەوم.20ب راستی ب راستی دبێژمە هەوە: ئەوێ وی قەبیل بكەت یێ ئەز دهنێرم، ئەڤە وی ئەز قەبیل كرم و ئەوێ من قەبیل بكەت، ئەوی ئەو قەبیل كر یێ ئەز هنارتیم.»21دەمێ عیسای ئەڤ چەندە گۆتی، گەلەك یێ دلتەنگ بوو، وی دیار كر و گۆت: «ب راستی ب راستی دبێژمە هەوە: ئێك ژ هەوە دێ بێبەختیێ ل من كەت.»22شاگردان ب مەندەهۆشی ڤە بەرێ خۆ ددا ئێكودوو و وان نەدزانی بەحسێ كێ دكەت.23ئێك ژ شاگردان، ئەوێ كو عیسای حەز ژێ دكر، ل بەر سینگێ عیسای پالڤە دابوو[b] .24ئەڤجا شەمعون پەترۆسی ئاماژەیەك دایێ كو پرسیار بكەت، كا ئەو بەحسێ كێ دكەت.25ئەوی ژی سەرێ خۆ ب سنگێ عیسای ڤەنا و پرسیار ژێ كر: «خودان، ئەو كیە؟»26عیسای بەرسڤ دا: «ئەوە یێ ئەز ڤی پاری د سێنیكێ دهەلینم و ددەمێ.» پاشی پاری تێ هەلاند و دا یەهودایێ كوڕێ شەمعونێ ئەسخەریوتی.27پشتی وی پاری وەرگرتی، ئبلیس كەفتە دلێ وی. ئەڤجا عیسای گۆتێ: «ئەوا تە ل بەرە بكەی، ب لەز وێ بكە.»28كەس ژ ئەوێن ل سەر سفرێ دروینشتی، تێنەگەهشت كا وی بۆچی ئەڤ چەندە گۆتێ.29لێ چنكو ئەو بەرپرسێ سندوقكا پارەیان بوو، هندەك ژ وان هزر كر كو عیسا یێ دبێژیتێ: «پێدڤیێن مە یێن جەژنێ بكڕە،» یان تشتەكی بدەتە هەژاران.30ئەوی ژی پشتی پاری وەرگرتی، ئێكسەر دەركەفتە ژ دەرڤە. دەم ژی شەڤ بوو.فەرمانا نوی 31دەمێ یەهودا دەركەفتیە ژ دەرڤە، عیسای گۆت: «نوكە كوڕێ مرۆڤ[c]  هاتە مەزن كرن و خودێ ژی ل گەل وی هاتە مەزن كرن.32ئەڤجا ئەگەر خودێ ل گەل وی هاتە مەزن كرن، خودێ ژی دێ وی ل گەل خۆ مەزن كەت و ئێكسەر دێ وی مەزن كەت.33گەلی زاڕۆكان، ئەز دێ ب تنێ بۆ دەمەكێ دی ژی یێ كورت ل گەل هەوە مینم. هوین دێ ل من گەڕیێن، لێ هەروەكو من گۆتیە جوهیان، نوكە دبێژمە هەوە ژی: ئەو جهێ ئەز دچمێ، هوین نەشێن بهێنە وێرێ.34ئەز دێ فەرمانەكا نوی ل هەوە كەم: حەز ژ ئێكودوو بكەن. هەروەكو من حەز ژ هەوە كری، دڤێت هوین ژی حەز ژ ئێكودوو بكەن.35ب ڤێ چەندێ هەمی دێ زانن كو هوین شاگردێن منن: ئەگەر هوین حەز ژ ئێكودوو بكەن.»عیسا پێشوەخت بەحسێ ماندەلكرنا پەترۆسی دكەت 36ئینا شەمعون پەترۆسی گۆتێ: «خودان، دێ كیڤە چی؟» عیسای بەرسڤا وی دا: «ئەو جهێ ئەز دچمێ، نوكە تۆ نەشێی ل دویڤ من بهێیە وێرێ، لێ پاشی دێ ل دویڤ من هێی.»37پەترۆسی گۆتێ: «خودان، بۆچی نوكە ئەز نەشێم ل دویڤ تە بهێم؟ ئەز دێ ژیانا خۆ گۆری تە كەم.»38عیسای بەرسڤ دا: «تۆ دێ ژیانا خۆ گۆری من كەی؟ ب راستی ب راستی دبێژمە تە: بەری دیكل بانگ بدەت، تۆ دێ سێ جاران من ماندەل[d]  كەی.»
a.  13‏:1 ل یوحەننا 19‏:30 بنێڕە.
b.  13‏:23 شێوازێ روینشتنا جوهیان ل سەر سفرێ پالڤەدان بوو ل سەر كێلەكێ.
c.  13‏:31 ل فەرهەنگۆكێ بنێڕە.
d.  13‏:38 q ماندەل: ئینكار

مزگینیا یوحەننای   به‌شێ 12مزگینیا یوحەننای   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 14عیسا رێك و راستی و ژیانە 1«دلتەنگ نەبن. پشتا خۆ ب خودێ راست كەن، هەروەسا پشتا خۆ ب من ژی راست كەن.2ل مالا بابێ من، گەلەك جهێن ئاكنجیبوونێ یێن هەین. ئەگەر وەسا نەبا، ئەرێ ئەز دا بێژمە هەوە كو ئەز دێ چم دا بۆ هەوە جهەكی ئامادە بكەم؟3پشتی ئەز دچم و بۆ هەوە جهی ئامادە دكەم، دێ جارەكا دی هێمەڤە و هەوە بەمە نك خۆ، دا ئەو جهێ ئەز لێ، هوین ژی لێ بن.4هوین ژی رێكا وی جهی دزانن یێ ئەز دچمێ.»5توماسی گۆتێ: «خودان، ئەم نزانین تۆ دێ كیڤە چی، ئەڤجا ئەم چەوا دێ شێین رێكێ زانین؟»6ئینا عیسای بەرسڤ دا: «ئەزم رێك و راستی و ژیان. كەس ناهێتە نك بابی، ئەگەر ب رێیا من نەبیت.7ئەگەر هەوە ئەز نیاسیبم، هەوە بابێ من ژی یێ نیاسی. ئەڤجا ژ نوكە و پێڤە هوین وی دنیاسن و هەوە یێ دیتی.»8فیلیپۆسی گۆتێ: «خودان، كا بابی نیشا مە بدە و ئەو بەسی مەیە.»9عیسای بەرسڤا وی دا: «فیلیپۆس، ئەڤ دەمێ هندە درێژ ئەز ل گەل هەوە و هێشتا تە ئەز نەنیاسیمە؟ ئەوێ ئەز دیتیم، وی باب ژی یێ دیتی. چەوا تۆ دبێژیە من: ‹بابی نیشا مە بدە؟›10ئایا تۆ باوەر ناكەی كو ئەز یێ د ناڤ بابی دا و باب یێ د ناڤ من دا؟ ئەو ئاخفتنێن ئەز دبێژمە هەوە، ئەز ژ نك خۆ نابێژم، لێ ئەو بابێ د ناڤ من دا یێ بنەجهە، كارێن خۆ دكەت.11باوەر ژ من بكەن كو ئەز یێ د ناڤ بابی دا و باب یێ د ناڤ من دا. ئەگەر نە، ژ بەر وان كاران ب خۆ باوەر بكەن.12ب راستی ب راستی دبێژمە هەوە: یێ باوەریێ ب من بینیت، دێ وان كاران كەت یێن ئەز دكەم و دێ كارێن ژ وان مەزنتر ژی كەت، چنكو ئەز دێ چمە نك بابی.13هوین ب ناڤێ من چ بخوازن، ئەز دێ ب جهـ ئینم، دا باب ب رێكا كوڕی بهێتە مەزنكرن.14ئەگەر هوین ب ناڤێ من تشتەكی بخوازن، ئەز دێ ب جهـ ئینم.»عیسا سۆزا پێدانا گیانێ پیرۆز ددەت 15«ئەگەر هوین حەز ژ من دكەن، هوین دێ فەرمانێن من ب جهـ ئینن.16ئەز ژی دێ ژ بابی خوازم كو هاریكارەكێ[a]  دی بدەتە هەوە، دا هەتا هەتایێ ل گەل هەوە بمینیت،17ئەو ژی گیانێ راستیێیە، یێ كو جیهان نەشێت وی قەبیل بكەت، چنكو جیهان نە وی دبینیت، نە ژی دنیاسیت. لێ هوین وی دنیاسن، چنكو ل گەل هەوە یێ بنەجهە و دێ د ناڤ هەوە دا بیت.18ئەز هەوە ئێتیم و سێوی ناهێلم، دێ ڤەگەڕمە نك هەوە.19پشتی چەندەكا دی، ئێدی جیهان من نابینیت، لێ هوین دێ من بینن. چنكو ئەز دژیم، هوین ژی دێ ژین.20د وێ رۆژێ دا، هوین دێ زانن كو ئەز یێ د ناڤ بابێ خۆ دا و هوین یێ د ناڤ من دا و ئەز یێ د ناڤ هەوە دا.21ئەوێ فەرمانێن من دزانیت و ب جهـ دئینیت، ئەوە یێ حەز ژ من دكەت. ئەوێ حەز ژ من دكەت، بابێ من ژی دێ حەز ژ وی كەت و ئەز ژی دێ حەز ژ وی كەم و خۆ بۆ وی ئاشكرا كەم.»22ئینا یەهودای، نە یێ ئەسخەریوتی، پرسیار ژێ كر: «خودان، چەوا دبیت كو تۆ خۆ بۆ مە ئاشكرا بكەی، لێ نە بۆ جیهانێ؟»23عیسای بەرسڤ دا: «هەر كەسێ حەز ژ من بكەت، دێ پەیڤا من ب جهـ ئینیت و بابێ من ژی دێ حەز ژ وی كەت، دێ هێینە نك وی كەسی و ل نك وی ئاكنجی بین.24ئەوێ حەز ژ من نەكەت، پەیڤێن من ژی ب جهـ نائینیت. ئەڤ پەیڤا هوین دبهیسن، نە ژ نك منە، لێ ژ نك بابیە، ئەوێ ئەز هنارتیم.25هێشتا ئەز ل نك هەوە، من ئەڤ تشتە گۆتنە هەوە،26لێ هاریكار، گیانێ پیرۆز، ئەوێ كو باب دێ ب ناڤێ من هنێریت، ئەو دێ هەوە فێری هەمی تشتان كەت و هەمی تشتێن من گۆتینە هەوە، ئەو دێ ئینیتە بیرا هەوە.27ئەز ئاشتیێ بۆ هەوە دهێلم، ئاشتیا خۆ ددەمە هەوە. ئەز وەسا نادەمە هەوە هەروەكو جیهان ددەت. دلتەنگ نەبن و نەترسن.28هەوە بهیست كو من گۆتە هەوە: ئەز دێ چم و پاشی دێ ڤەگەڕم. ئەڤجا ئەگەر هەوە حەز ژ من كربا، هوین دا دلخۆش بن كو ئەز دێ چمە نك بابی، چنكو باب ژ من مەزنترە.29نوكە من ئەڤ تشتە بەری روی بدەت گۆتە هەوە، دا دەمێ روی ددەت، هوین باوەریێ بینن.30ئێدی ئەز ل گەل هەوە گەلەك نائاخڤم، چنكو سەرۆكێ ڤێ جیهانێ[b]  یێ دهێت. ئەوی چ ل سەر من نینە.31لێ ئەز وێ دكەم یا بابی فەرمان پێ دای، دا جیهان بزانیت كو ئەز حەز ژ بابی دكەم.رابن، دا ژ ڤێرێ بچین!»
a.  14‏:16 q هاریكار: ب یونانی: ‹پاراكلێتۆس›. مەبەست پێ گیانێ پیرۆزە كو گیانێ خودێیە. ل فەرهەنگۆكێ ل پەیڤا پاراكلێتۆس* بنێڕە.
b.  14‏:30 مەبەست پێ ئبلیسە.

مزگینیا یوحەننای   به‌شێ 13مزگینیا یوحەننای   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 15عیسایە مێوا راستەقینە 1«ئەزم مێوا راستەقینە و بابێ من رەزڤانە.2هەر چەقەكێ من یێ بەرهەمی نەدەت، رادكەت. لێ هەر چەقەكێ بەرهەمی بدەت، دكەزێخیت و پاقژ دكەت، دا پتر بەرهەمی بدەت.3هوین نوكە ژ بەر وێ پەیڤا من بۆ هەوە گۆتی د پاقژن.4د ناڤ من دا بنەجهـ ببن و ئەز د ناڤ هەوە دا. كا چەوا چەق ب خۆ نەشێت بەرهەمی بدەت ئەگەر د مێوێ دا یا بنەجهـ نەبیت، هوین ژی هەروەسا نەشێن ئەگەر د ناڤ من دا د بنەجهـ نەبن.5ئەزم مێو و هوین چەقن. ئەوێ د ناڤ من دا یێ بنەجهـ بیت و ئەز د ناڤ وی دا، ئەو دێ بەرهەمەكێ زۆر دەت، چنكو بێی من هوین نەشێن تشتەكی بكەن.6هەر كەسێ د ناڤ من دا بنەجهـ نەبیت، وەكو چەقی بۆ ژ دەرڤە دهێتە هاڤێتن، ئەڤجا هشك دبیت و كۆم دكەن، پاشی دهاڤێژنە ناڤ ئاگری و دهێتە سۆتن.7ئەگەر هوین د ناڤ من دا بنەجهـ ببن و ئاخفتنێن من د ناڤ هەوە دا بنەجهـ ببن، هەوە چ دڤێت بخوازن، دێ بۆ هەوە ب جهـ هێت.8ب ڤێ چەندێ بابێ من دهێتە مەزنكرن: هوین گەلەك بەرهەمی بدەن و ببنە شاگردێن من.9كا چەوا بابی حەز ژ من كر، من ژی وەسا حەز ژ هەوە كر. ئەڤجا د ناڤ حەزژێكرنا من دا بنەجهـ ببن.10ئەگەر هوین فەرمانێن من ب جهـ بینن، دێ د ناڤ حەزژێكرنا من دا بنەجهـ بن، هەروەكو من فەرمانێن بابێ خۆ ب جهـ ئیناین و د ناڤ حەزژێكرنا وی دا بنەجهـ دبم.11من ئەڤ تشتە گۆتنە هەوە، دا دلخۆشیا من د ناڤ هەوە دا بیت و دلخۆشیا هەوە یا تەمام بیت.12فەرمانا من ئەڤەیە: هوین حەز ژ ئێكودوو بكەن، هەروەكو من حەز ژ هەوە كری.13كەسێ حەزژێكرنەكا ژ ڤێ مەزنتر نینە، كو ئێك ژیانا خۆ گۆری خۆشتڤیێن خۆ بكەت.14هوین خۆشتڤیێن منن، ئەگەر هوین فەرمانێن من ب جهـ بینن.15ئێدی ئەز نابێژمە هەوە ‹بەنی›، چنكو بەنی نزانیت خودانێ وی چ دكەت. لێ من گۆتە هەوە ‹خۆشتڤی›، چنكو هەر تشتێ من ژ بابێ خۆ بهیستی، من هوین تێگەهاندن.16هەوە ئەز هەلنەبژارتم، لێ من هوین هەلبژارتن و دەستنیشان كرن كو هوین بچن بەرهەمی بدەن و بەرهەمێ هەوە بمینیت، داكو هەر تشتێ هوین ب ناڤێ من ژ بابی بخوازن، ئەو بدەتە هەوە.17ئەز ڤێ فەرمانێ ل هەوە دكەم: هوین حەز ژ ئێكودوو بكەن.»كەربا جیهانێ ژ عیسای و شاگردێن وی 18«ئەگەر جیهانێ كەرب ژ هەوە ڤەببن، هوین بزانن كو بەری هەوە وێ كەرب ژ من ڤەببوون.19ئەگەر هوین ژ جیهانێ بان، دا جیهان وەكو خەلكێ خۆ حەز ژ هەوە كەت. لێ چنكو هوین نە ژ جیهانێنە، بەلكو من هوین ژ جیهانێ هەلبژارتن، لەوما جیهانێ كەرب ژ هەوە ڤەدبن.20بیرا خۆ بیننە وێ پەیڤا من گۆتیە هەوە: بەنی ژ خودانێ خۆ مەزنتر نینە[a] . ئەگەر وان ئەز تەپەسەر كربم، دێ هەوە ژی تەپەسەر كەن و ئەگەر وان پەیڤا من ب جهـ ئینابیت، دێ پەیڤا هەوە ژی ب جهـ ئینن.21لێ ئەو دێ ڤان هەمی تشتان ژ بەر ناڤێ من ب سەرێ هەوە ئینن، چنكو ئەو وی نانیاسن یێ ئەز هنارتیم.22ئەگەر ئەز نەهاتبام و ل گەل وان نەئاخفتبام، دا د بێگونەهـ بن، لێ نوكە وان چ بەهانە بۆ گونەهێن خۆ نینە.23ئەوێ كەرب ژ من ڤەببن، وی كەرب ژ بابێ من ژی ڤەدبن.24ئەگەر من ئەو كار د ناڤبەرا وان دا نەكربان، یێن ژبلی من كەسێ نەكرین، دا د بێگونەهـ بن، لێ نوكە وان دیتن[b]  و كەرب ژ من و ژ بابێ من ژی ڤەبوون.25لێ ئەڤ چەندە چێبوو دا ئەو پەیڤا د دەستوورێ وان دا هاتیە نڤیسین، ب جهـ بهێت: ‹وان بێی ئەگەر كەرب ژ من ڤەبوون.›[c] 26دەمێ ئەو هاریكار[d]  دهێت، یێ ئەز دێ ژ نك بابی بۆ هەوە هنێرم، گیانێ راستیێ، ئەوێ ژ نك بابی دەردكەڤیت، دێ بۆ من شاهدەییێ دەت.27هوین ژی دێ بۆ من شاهدەییێ دەن، چنكو هەر ژ دەستپێكێ هوین ل گەل من بوون.»
a.  15‏:20 یوحەننا 13‏:16
b.  15‏:24 دبیت ‹وان كار دیتن› یان ژی ‹وان ئەز و بابێ من دیتین.› بنێڕە یوحەننا 14‏:9
c.  15‏:25 زەبوور 35‏:19؛ 69‏:4
d.  15‏:26 q هاریكار: ب یونانی دبێژیت: ‹پاراكلێتۆس› كو مەبەست پێ گیانێ پیرۆزە. ل فەرهەنگۆكێ ل پەیڤا پاراكلێتۆس* بنێڕە.

مزگینیا یوحەننای   به‌شێ 14مزگینیا یوحەننای   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 161«من ئەڤ چەندە گۆتە هەوە، دا هوین نەهەلنگڤن.2دێ هەوە ژ كنیشتەیان دەرئێخن. دەمەك ژی دێ هێت، تێدا هەر كەسێ هەوە بكوژیت، دێ هزر كەت ئەو یێ خزمەتەكێ پێشكێشی خودێ دكەت.3دێ ڤان تشتان كەن، چنكو ئەو نە بابی دنیاسن و نە ژی من دنیاسن.4لێ من ئەڤ چەندە بۆ هەوە گۆت، داكو گاڤا ئەو دەم دهێت، ل بیرا هەوە بیت كو من یێ گۆتیە هەوە.من ئەڤ تشتە ژ دەستپێكێ نەگۆتنە هەوە، چنكو ئەز ل گەل هەوە بووم.كارێ گیانێ پیرۆز 5لێ نوكە ئەز دێ چمە نك وی یێ ئەز هنارتیم، كەس ژ هەوە ژی پرسیارێ ژ من ناكەت: ‹دێ كیڤە چی؟›6چنكو من ئەڤ چەندە گۆتنە هەوە، كۆڤانان دلێ هەوە تژی كر.7لێ ئەز راستیێ دبێژمە هەوە: بۆ هەوە باشترە كو ئەز بچم، چنكو ئەگەر ئەز نەچم، هاریكار[a]  بۆ هەوە ناهێت. لێ ئەگەر ئەز بچم، دێ بۆ هەوە هنێرم.8دەمێ ئەو دهێت، دێ شاشبوونا جیهانێ دەربارەی گونەهێ و راستداریێ[b]  و دادكرنێ دانیتە بەر رویێ وێ:9دەربارەی گونەهێ، چنكو ئەو باوەریێ ب من نائینن.10دەربارەی راستداریێ، چنكو ئەز دێ چمە نك بابی و ئێدی هوین من نابینن.11دەربارەی دادكرنێ، چنكو سەرۆكێ ڤێ جیهانێ[c]  هاتە گونەهباركرن.12من گەلەك تشتێن دی ژی یێن هەین كو بۆ هەوە بێژم، لێ نوكە هوین نەشێن خۆ ل بەر بگرن.13ئەڤجا دەمێ ئەو، گیانێ راستیێ، هات، دێ هەوە گەهینیتە هەمی راستیێ، چنكو ئەو ژ نك خۆ نائاخڤیت، لێ یا ئەو دبهیسیت، دێ وێ بێژیت و دێ تشتێن هێشتا روی نەداین بۆ هەوە راگەهینیت.14ئەو دێ من مەزن كەت، چنكو ئەو دێ ژ من وەرگریت و بۆ هەوە راگەهینیت.15هەمیێن كو بابی هەین، یێن منن، لەو من گۆتە هەوە: ئەو دێ ژ من وەرگریت و بۆ هەوە راگەهینیت.خەمگینیا شاگردان دێ بیتە شادی 16پشتی دەمەكێ كورت، ئێدی هوین من نابینن و پشتی هنگی ب دەمەكێ كورت دێ من بیننەڤە.»17ئینا هندەك ژ شاگردێن وی گۆتە ئێكودوو: «مەبەستا وی چیە ب ڤێ ئاخفتنا ئەو دبێژیتە مە: ‹پشتی دەمەكێ كورت هوین من نابینن و پشتی هنگی ب دەمەكێ كورت دێ من بیننەڤە،› هەروەسا: ‹چنكو دێ چمە نك بابی›؟»18ئەڤجا وان گۆت: «ئەو چ دەمێ كورتە، یێ كو ئەو بەحس ژێ دكەت؟ ئەم تێناگەهین چ دبێژیت.»19عیسای زانی كو ئەوان دڤیا پرسیارێ ژێ بكەن، ئینا گۆتە وان: «ئایا دەربارەی وێ چەندێ هوین پرسیارێ ژ ئێكودوو دكەن كو من گۆت: ‹پشتی دەمەكێ كورت هوین من نابینن و پشتی هنگی ب دەمەكێ كورت دێ من بیننەڤە›؟20ب راستی ب راستی دبێژمە هەوە: هوین دێ گرین و شینیێ دانن، لێ جیهان دێ شادیێ كەت. هوین دێ خەمگین بن، لێ خەمگینیا هەوە دێ بیتە شادی.21دەمێ ژنك دكەڤیتە بەر زاڕۆكبوونێ، تەنگاڤ دبیت، چنكو دەمێ وێ هات. لێ دەمێ وێ زاڕۆك بوو، ئێدی ژ بەر شادیێ، تەنگاڤی ناهێتە بیرا وێ، چنكو مرۆڤەك هاتە جیهانێ.22هوین ژی وەسا، نوكە د خەمگینن، لێ ئەز دێ هەوە بینمەڤە و دلێ هەوە دێ شاد بیت و كەس وێ شادیێ ژ هەوە ناستینیت.23د وێ رۆژێ دا، هوین پرسیارا چ تشتی ژ من ناكەن. ب راستی ب راستی دبێژمە هەوە: هەر تشتێ هوین ب ناڤێ من ژ بابی بخوازن، دێ دەتە هەوە.24تا نوكە هەوە چ تشت ب ناڤێ من نەخواستیە. بخوازن دێ وەرگرن، دا دلخۆشیا هەوە یا تەمام بیت.عیسای سەركەفتن ل سەر جیهانێ ئینا 25من ئەڤ تشتە بۆ هەوە ب نموونەیان گۆتن. دەمەك دێ هێت، ئێدی ئەز بۆ هەوە ب نموونەیان نائاخڤم، لێ دێ ب ئاشكرایی بۆ هەوە بەحسێ بابی كەم.26د وێ رۆژێ دا، هوین دێ ب ناڤێ من خوازن. ئەز نابێژمە هەوە كو ئەز دێ بۆ هەوە ژ بابی خوازم،27ژ بەر كو باب ب خۆ حەز ژ هەوە دكەت، چنكو هەوە حەز ژ من كر و باوەری ئینا كو ئەز ژ نك خودێ هاتیمە.28ئەز ژ نك بابی دەركەفتم و هاتمە جیهانێ، ئەز دێ جیهانێ هێلم و جارەكا دی چمە نك بابی.»29ئینا شاگردێن وی گۆتێ: «ئها ئەڤە تۆ ب ئاشكرایی یێ ل گەل مە دئاخڤی، نە ب نموونەیان.30نوكە ئەم دزانین تۆ هەمی تشتی دزانی و تۆ نە یێ پێدڤی كەس پرسیارێ ژ تە بكەت. ژ بەر ڤێ چەندێ ئەم باوەریێ دئینین كو تۆ یێ ژ نك خودێ هاتی.»31ئینا عیسای بەرسڤا وان دا: «ئایا هوین نوكە باوەریێ دئینن؟32ئەڤە دەمەك دێ هێت و نوكە یێ هاتی ژی، كو هوین دێ بەڵاڤ بن، هەر ئێك دێ چیتە مالا خۆ و دێ من ب تنێ هێلن. لێ ئەز نە یێ ب تنێمە، چنكو باب یێ ل گەل من.33من ئەڤ تشتە بۆ هەوە گۆتن، دا هەوە ئاشتی د ناڤ من دا هەبیت. د جیهانێ دا هوین دێ د تەنگاڤیێ دا بن. لێ د وێرەك بن: من سەركەفتن ل سەر جیهانێ ئینا.»
a.  16‏:7 q هاریكار: ب یونانی: ‹پاراكلێتۆس›. مەبەست پێ گیانێ پیرۆزە كو گیانێ خودێیە. ل فەرهەنگۆكێ ل پەیڤا پاراكلێتۆس* بنێڕە.
b.  16‏:8 q راستداری: راست و دروستی
c.  16‏:11 مەبەست پێ ئبلیسە. بنێڕە 14‏:30

مزگینیا یوحەننای   به‌شێ 15مزگینیا یوحەننای   به‌شێ 17



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 17مەسیح بۆ شاگردێن خۆ نڤێژێ دكەت 1دەمێ عیسای ئەڤ ئاخفتنە گۆتین، بەرێ خۆ دا ئەسمانی و گۆت: «باب، دەم هات. كوڕێ خۆ مەزن كە، دا كوڕێ تە ژی تە مەزن كەت،2چنكو تە دەستهەلات ل سەر هەمی مرۆڤان یا دایێ، دا ژیانا هەروهەر بدەتە هەمی ئەو كەسێن تە داینە وی.3ژیانا هەروهەر ژی ئەڤەیە: ئەو تە، ئانكو خودایێ راستەقینە یێ ئێكانە، و عیسایێ مەسیح یێ تە هنارتی، بنیاسن.4من تۆ ل سەر ئەردی مەزن كری، ب رێكا بجهئینانا ئەو كارێ تە دایە من كو بكەم.5باب، نوكە من ل نك خۆ مەزن بكە، ب وێ مەزناهیا من بەری هەبوونا جیهانێ ل نك تە هەبوو.6من ناڤێ تە بۆ وان مرۆڤان دیار كر، یێن تە ژ جیهانێ داینە من. ئەو یێن تە بوون و تە دانە من و وان پەیڤا تە ب جهـ ئینا.7نوكە ئەو دزانن كو هەمی تشتێن تە داینە من، ئەو ژ تەنە،8چنكو ئەو پەیڤێن تە داینە من، من دانە وان و وان وەرگرتن و ب راستی زانی كو ئەز یێ ژ نك تە هاتیم و وان باوەری ئینا كو تە ئەز یێ هنارتیم.9ئەز ژ پێخەمەت وان نڤێژێ دكەم. ئەز پێخەمەت جیهانێ نڤێژێ ناكەم، لێ ژ پێخەمەت وان یێن تە داینە من، چنكو یێن تەنە.10هەر تشتەكێ من، یێ تەیە و هەر تشتەكێ تە، یێ منە و ئەز ب وان هاتیمە مەزنكرن.11ئێدی ئەز د جیهانێ دا نینم، لێ ئەو یێ د جیهانێ دا و ئەز دێ هێمە نك تە. بابێ پیرۆز، وان ب ناڤێ خۆ یێ تە دایە من بپارێزە، دا ببنە ئێك هەروەكو ئەز و تۆ ئێك.12دەمێ ئەز ل گەل وان بووم، من ئەو ب ناڤێ تە دپاراستن، ب وی ناڤێ تە دایە من، من چاڤێ خۆ دایێ. كەس ژ وان ژ ناڤ نەچوو، ژبلی كوڕێ ژناڤچوونێ[a] ، داكو نڤیسار ب جهـ بهێت.13لێ نوكە ئەز دێ هێمە نك تە و ڤان تشتان ل جیهانێ دبێژم، دا دلخۆشیا من د وان دا یا تەمام بیت.14من پەیڤا تە گەهاندە وان و جیهانێ كەرب ژ وان ڤەبوون، چنكو ئەو نە ژ جیهانێنە هەروەكو ئەز نە ژ جیهانێ.15ئەز داخوازێ ناكەم كو تۆ وان ژ جیهانێ ببەی، لێ تۆ وان ژ خرابكاری[b]  بپارێزی.16ئەو نە ژ جیهانێنە، هەروەكو ئەز نە ژ جیهانێ.17وان ب راستیێ پیرۆز بكە[c] ، پەیڤا تەیە راستی.18هەروەكو تە ئەز هنارتیمە جیهانێ، من ژی ئەو هنارتنە جیهانێ.19ژ پێخەمەت وان ئەز خۆ پیرۆز دكەم، دا ئەو ژی ب راستیێ بهێنە پیرۆز كرن[d] .20ئەز داخوازێ دكەم، نە ب تنێ ژ پێخەمەت ڤان، لێ ژ پێخەمەت وان ژی یێن ب رێكا پەیڤا ڤان، باوەریێ ب من بینن،21داكو هەمی ببنە ئێك. باب، هەروەكو تۆ د ناڤ من دا و ئەز د ناڤ تە دا، بلا ئەو ژی د ناڤ مە دا بن، دا جیهان باوەریێ بینیت كو تە ئەز یێ هنارتیم.22ئەو مەزناهیا تە دایە من، من ژی دا وان، دا ئەو ببنە ئێك هەروەكو ئەز و تۆ ئێكین.23ئەز یێ د ناڤ وان دا و تۆ یێ د ناڤ من دا، داكو ئێكبوونا وان یا تەمام بیت، دا جیهان بزانیت كو تە ئەز یێ هنارتیم و تە حەز ژ وان كر هەروەكو تە حەز ژ من كری.24باب، من دڤێت كو ئەوێن تە داینە من، ل گەل من بن، ل وی جهێ ئەز لێ بم، دا وێ مەزناهیا تە دایە من ببینن، چنكو بەری دامەزراندنا جیهانێ تە حەز ژ من كر.25بابێ راستدار، جیهان تە نانیاسیت، لێ ئەز تە دنیاسم و ئەڤە دزانن كو تە ئەز یێ هنارتیم.26من ناڤێ تە بۆ وان دا نیاسین و دێ بۆ وان دەمە نیاسین، داكو ئەو حەزژێكرنا تە پێ حەز ژ من كری، د ناڤ وان دا بیت و ئەز ژی د ناڤ وان دا بم.»
a.  17‏:12 مەبەست پێ یەهودایێ ئەسخەریوتیە. بنێڕە یوحەننا 13‏:2
b.  17‏:15 مەبەست پێ ئبلیسە.
c.  17‏:17 ئانكو بۆ خۆ تەرخان بكە. ل فەرهەنگۆكێ بنێڕە پیرۆز*.
d.  17‏:19 ئانكو «ژ پێخەمەت وان ئەز خۆ بۆ تە تەرخان دكەم، دا ئەو ژی ب راستیێ بۆ تە بهێنە تەرخان كرن.» ل فەرهەنگۆكێ بنێڕە پیرۆز*.

مزگینیا یوحەننای   به‌شێ 16مزگینیا یوحەننای   به‌شێ 18



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 18گرتنا عیسای 1پشتی عیسای ئەڤ ئاخفتنە گۆتین، ل گەل شاگردێن خۆ دەركەفت و ژ نهالا قیدرۆن دەرباز بوون. ل وێرێ باغچەیەك هەبوو، ئینا ئەو و شاگردێن خۆ چوونە د ناڤ دا.2یەهودای ژی، ئەوێ بێبەختی لێ كری، ب وی جهی دزانی، چنكو گەلەك جاران عیسا ل گەل شاگردێن خۆ ل وێرێ كۆم دبوو.3ئینا یەهودای كۆمەكا سەربازان و زێرەڤانێن ژ لایێ سەرۆكێن كاهنان و فەریسیان ڤە ل گەل خۆ ئینان و ب چرا و خەتیرە و ب چەك ڤە هاتە وێرێ.4عیسای ب هەمی تشتێن كو دێ ب سەرێ وی هێن دزانی، ئەڤجا بەرەڤ وان چوو و گۆت: «هوین ل كێ دگەڕن؟»5وان بەرسڤ دا: «عیسایێ ناسیرەیی.» ئینا وی گۆتە وان: «ئەز ئەوم.»یەهودا ژی، ئەوێ بێبەختی لێ كری، ل گەل وان یێ راوەستیای بوو.6دەمێ وی گۆتیە وان «ئەز ئەوم،» پاشڤە زڤڕین و كەفتنە ئەردی.7عیسای جارەكا دی پرسیار ژ وان كر: «هوین ل كێ دگەڕن؟» وان بەرسڤ دا: «عیسایێ ناسیرەیی.»8عیسای بەرسڤ دا: «من گۆتە هەوە: ئەز ئەوم. ئەڤجا ئەگەر هوین ل من دگەڕن، بهێلن ئەڤە بچن.»9ئەڤێ روی دا، داكو ئەو پەیڤا وی گۆتی ب جهـ بهێت: «ئەوێن تە داینە من، من كەس ژ وان ژ دەست نەدا.»[a] 10پاشی شەمعون پەترۆسی، ئەوێ كو شیرەك ڤێ بوو، شیر ئینا دەرێ و ڤەوەشاندە بەنیێ سەرۆككاهنی و گوهێ وی یێ راستێ ژێڤە كر. ناڤێ وی بەنی مەلخۆس بوو.11ئینا عیسای گۆتە پەترۆسی: «شیرێ خۆ بكە د كاڤلانی دا! ما ئەو پەرداغا بابی دایە من ڤەنەخۆم؟»عیسا ل بەرامبەری سەرۆككاهنی 12ئەڤجا تیپا سەربازان و سەرۆكێن وان و زێرەڤانێن جوهیان عیسا گرت و گرێ دا،13ل بەراهیێ ئەو برە نك حەننانی، كو خەزویرێ قەیافای بوو، ئەوێ كو ل وێ ساڵێ سەرۆككاهن بوو.14قەیافا ئەو بوو یێ شیرەت ل جوهیان[b]  كری كو چێترە كەسەك ژ پێخەمەتی مللەتی بمریت.پەترۆس بۆ جارا ئێكێ عیسای ماندەل (ئینكار) دكەت 15شەمعون پەترۆس و شاگردەكێ دی ل دویڤ عیسای دچوون. ئەو شاگرد ل نك سەرۆككاهنی یێ نیاس بوو، لەوما ئەو ل گەل عیسای چوو د حەوشا سەرۆككاهنی ڤە،16لێ پەترۆس ل نك دەرگەهی ژ دەرڤە ما راوەستیای. پاشی ئەو شاگردێ دی یێ سەرۆككاهنی دنیاسی، دەركەفت و ل گەل دەرگەهڤانێ ئاخفت و پەترۆس برە د ژۆرڤە.17كچكا دەرگەهڤان پرسیار ژ پەترۆسی كر و گۆتێ: «نەكو تۆ ژی ئێك ژ شاگردێن ڤی مرۆڤی بی؟» ئەوی بەرسڤ دا: «نەخێر.»18ژ بەر سەرمایێ، بەنی و زێرەڤانان ئاگرەك هەلكربوو و راوەستیابوون و خۆ گەرم دكر، پەترۆس ژی ل گەل وان یێ راوەستیای بوو خۆ گەرم دكر.سەرۆككاهن ڤەكۆلینێ ل گەل عیسای دكەت 19سەرۆككاهنی دەربارەی شاگردێن وی و فێركرنا وی پرسیار ژ عیسای كر.20عیسای بەرسڤ دا: «ئەز ب ئاشكرایی بۆ جیهانێ ئاخفتم و من هەردەم ل كنیشتەیان و ل پەرستگەهێ، ئەو جهێ هەمی جوهی لێ كۆم دبن، فێركرن دكر و من چ تشت ب دزی ڤە نەدگۆت.21ئەڤجا بۆچی تۆ پرسیارێ ژ من دكەی؟ پرسیارێ ژ وان بكە یێن ئەو ئاخفتن بهیستی یا من بۆ وان گۆتی، ئەو دزانن كا من چ گۆتیە.»22دەمێ عیسای ئەڤە گۆتی، ئێك ژ زێرەڤانان كو ل نێزیك وی یێ راوەستیای بوو، زللەهەك ل عیسای دا و گۆت: «ما هۆسا تۆ بەرسڤا سەرۆككاهنی ددەی؟»23عیسای بەرسڤا وی دا: «ئەگەر ئەز شاش ئاخفتبم، شاشیا من بسەلمینە، لێ ئەگەر راست بیت، تۆ بۆچی زللەهێ ل من ددەی؟»24ئەڤجا حەننانی ب گرێدایی ئەو هنارتە نك قەیافایێ سەرۆككاهن.پەترۆس بۆ جارا دوویێ و سێیێ عیسای ماندەل دكەت 25هێشتا شەمعون پەترۆس ل وێرێ یێ راوەستیای بوو خۆ گەرم دكر. وان پرسیار ژێ كر: «نەكو تۆ ژی ئێك ژ شاگردێن وی بی؟» ئەوی ماندەل كر و گۆت: «ئەز نە ژ وانم.»26ئینا ئێك ژ بەنیێن سەرۆككاهنی، كو خزمێ وی بەنی بوو یێ پەترۆسی گوهێ وی ژێڤە كری، گۆتێ: «ما من تۆ ل گەل وی د ناڤ باغچەی دا نەدیتی؟»27پەترۆسی جارەكا دی ماندەل كر، ئینا د جهـ دا دیكلی بانگ دا.عیسا ل بەرامبەر پیلاتۆسی 28جوهیان عیسا ژ مالا قەیافای برە كۆچكا حوكمڕانیێ، دەم ژی بەری سپێدێ بوو. ئەو ب خۆ نەچوونە د كۆچكا حوكمڕانیێ ڤە، دا نەهەڕمن و بشێن ژ شیڤا جەژنا دەربازبوونێ بخۆن.29ئینا پیلاتۆس بۆ وان دەركەفتە ژ دەرڤە و گۆت: «هوین ڤی زەڵامی ب چ گونەهبار دكەن؟»30وان بەرسڤا وی دا: «ئەگەر گونەهبار نەبا، مە رادەستی تە نەدكر.»31پیلاتۆسی گۆتە وان: «هوین ب خۆ ببەن و ل دویڤ دەستوورێ خۆ وی داد بكەن.» جوهیان بەرسڤا وی دا: «مە دەستهەلات نینە، ئەم كەسێ بكوژین.»32ئەڤە چێبوو داكو ئاخفتنا عیسای ب جهـ بهێت، ئەوا ئاماژە پێ كریە وێ مرنا كو دێ پێ مریت.33پیلاتۆس دیسان چوو د ژۆرڤە و گازی عیسای كر و گۆتێ: «ئەرێ تۆ پاشایێ جوهیانی؟»34عیسای بەرسڤ دا: «تۆ ڤی تشتی ژ نك خۆ دبێژی یان هندەكێن دی بەحسێ من بۆ تە كریە؟»35پیلاتۆسی گۆت: «ما ئەز جوهیمە؟ مللەتێ تە و سەرۆكێن كاهنان تۆ یێ رادەستی من كری. تە چ كریە؟»36عیسای بەرسڤ دا: «پاشایەتیا من نە ژ ڤێ جیهانێیە. ئەگەر پاشایەتیا من ژ ڤێ جیهانێ با، دا خزمەتكارێن من شەڕی كەن، دا ئەز رادەستی جوهیان نەهێمە كرن. لێ پاشایەتیا من نە ژ ڤێرێیە.»37ئینا پیلاتۆسی گۆتێ: «ئانكو تۆ پاشای؟» عیسای بەرسڤا وی دا: «تە ب خۆ گۆت كو ئەز پاشامە. ئەز بۆ ڤێ چەندێ یێ ژ دایك بوویم و بۆ ڤێ چەندێ یێ هاتیمە جیهانێ، دا شاهدەییێ بۆ راستیێ بدەم. هەر كەسێ ژ راستیێ بیت، دێ گوهێ خۆ دەتە دەنگێ من.»38پیلاتۆسی گۆتێ: «راستی چیە؟»پشتی ئەڤ چەندە گۆتی، جارەكا دی بۆ جوهیان دەركەفتە ژ دەرڤە و گۆت: «ئەز چ ئەگەران بۆ گونەهباركرنا وی نابینم،عیسا ب كوشتنێ دهێتە سزادان 39لێ هەوە نەریتەكێ هەی، كو ئەز ل جەژنا دەربازبوونێ بۆ هەوە گرتیەكی بەرددەم. ئەڤجا هەوە دڤێت ئەز بۆ هەوە پاشایێ جوهیان بەردەم؟»40د بەرسڤێ دا وان كرە قێڕی و گۆت: «نە ئەڤی، لێ باراباسی بەردە.» باراباس ژی قاچاخ بوو.
a.  18‏:9 یوحەننا 6‏:39؛ 17‏:12
b.  18‏:14 مەبەست پێ رێبەرێن جوهیانن.

مزگینیا یوحەننای   به‌شێ 17مزگینیا یوحەننای   به‌شێ 19



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 19دادكرنا عیسای ب خاچدانێ 1وی دەمی پیلاتۆسی فەرمان دا كو عیسای ببەن و قامچی دەن.2سەربازان ژی تانجەك ژ ستریان ڤەهاند و دانا سەر سەرێ وی و كوركەكێ بنەفشی كرە بەر3و دچوونە پێشیا وی و دگۆتێ: «بژی پاشایێ جوهیان!» و زللەهـ لێددان.4پیلاتۆس جارەكا دی دەركەفتە ژ دەرڤە و گۆتە جوهیان: «ئەڤە ئەز دێ وی بۆ هەوە ئینمە ژ دەرڤە، دا هوین بزانن كو ئەز چ ئەگەران بۆ گونەهباركرنا وی نابینم.»5ئینا عیسا دەركەفتە ژ دەرڤە و تانجا ستری ل سەر سەرێ وی بوو و كوركێ بنەفشی ل بەر بوو. پیلاتۆسی گۆتە وان: «ئها ئەڤە ئەو مرۆڤە!»6دەمێ سەرۆكێن كاهنان و زێرەڤانان ئەو دیتی، كرنە قێڕی و گۆتن: «ل خاچێ بدە! ل خاچێ بدە!» پیلاتۆسی گۆتە وان: «هوین وی ببەن و خاچ بدەن، چنكو ئەز چ ئەگەران بۆ گونەهباركرنا وی نابینم.»7جوهیان بەرسڤا وی دا: «مە دەستوورەكێ هەی و ل دویڤ وی دەستووری دڤێت ئەو بمریت، چنكو وی یێ خۆ كریە كوڕێ خودێ.»8دەمێ پیلاتۆسی ئەڤ ئاخفتنە بهیستی، ترسا وی پتر لێ هات.9ئەو دیسان چوو د كۆچكێ ڤە و پرسیار ژ عیسای كر: «تۆ ژ كیڤە هاتیە؟» لێ عیسای چ بەرسڤ نەدان.10ئینا پیلاتۆسی گۆتێ: «ئایا تۆ بۆ من نائاخڤی؟ ما تۆ نزانی كو من دەستهەلاتا هەی تە ئازاد بكەم و من دەستهەلاتا هەی تە خاچ بدەم؟»11عیسای بەرسڤا وی دا: «تە چ دەستهەلات ل سەر من نەدبوو، ئەگەر ژ ژۆری بۆ تە نەهاتبا دان. لەوما ئەوێ ئەز رادەستی تە كریم، گونەها وی هێشتا مەزنترە.»12پشتی ڤێ چەندێ پیلاتۆسی بزاڤ دكر كو وی ئازاد بكەت، لێ جوهیان كرە گازی و گۆت: «ئەگەر تۆ ڤی ئازاد بكەی، تۆ نە ژ هەڤالێن قەیسەری. هەر كەسێ خۆ بكەتە پاشا، ئەو ل دژی قەیسەری رادبیت.»13دەمێ پیلاتۆسی ئەڤ ئاخفتنە بهیستی، عیسا ئینا ژ دەرڤە و ل سەر كورسیكا دادوەریێ روینشتە خوار، ل جهەكی دگۆتنێ ‹گۆڕەپانا ب بەری رائێخستی› و ب عیبرانی ‹گاباتا›.14رۆژا ئامادەكرنا شیڤا دەربازبوونێ بوو، دەمژمێر دوازدەی نیڤرۆ بوو. ئینا پیلاتۆسی گۆتە جوهیان: «ئەڤەیە پاشایێ هەوە!»15وان كرە گازی: «ببە! ببە! وی ل خاچێ بدە!» پیلاتۆسی پرسیار ژ وان كر: «پاشایێ هەوە ل خاچێ بدەم؟» سەرۆكێن كاهنان بەرسڤا وی دا: «ژبلی قەیسەری، مە چ پاشا نینن.»16وی دەمی پیلاتۆسی ئەو رادەستی وان كر داكو بهێتە خاچدان.ئەوان ژی عیسا بر.خاچدانا عیسای 17ئینا وی ب خۆ خاچا خۆ هەلگرت و دەركەفتە جهەكی دبێژنێ كلۆخ، ب عیبرانی دبێژنێ گۆلگۆتە.18ل وێرێ ئەو ل گەل دوو كەسێن دی ل خاچێ دان، هەر ئێك ل رەخەكی و عیسا د نیڤەكێ دا.19هەروەسا پیلاتۆسی ل سەر دەپەكی نڤیسی و ب خاچێ ڤە كر، ل سەر نڤیسی بوو: «عیسایێ ناسیرەیی، پاشایێ جوهیان.»20گەلەك ژ جوهیان ئەو نڤیسین خواند، چنكو ئەو جهێ عیسا لێ خاچ دای، یێ نێزیكی باژێڕی بوو و ئەو پارچەیا داری ب عیبرانی و لاتینی و یونانی نڤیسی بوو.21ئینا سەرۆكێن كاهنێن جوهیان گۆتە پیلاتۆسی: «نە نڤیسە: ‹پاشایێ جوهیان،› لێ بنڤیسە: ‹ڤی مرۆڤی یێ گۆتی ئەز پاشایێ جوهیانم.›»22پیلاتۆسی بەرسڤا وان دا: «ئەوا من نڤیسی، من نڤیسیە.»23دەمێ سەربازان عیسا ل خاچێ دای، جلكێن وی برن و كرنە چوار پارچە و هەر سەربازەكی پارچەیەك بر و كراسێ وی ژی برن. كراسێ وی هەمی ئێك پارچە بوو، بێ دوریار هاتبوو راچاندن.24ئینا سەربازان گۆتە ئێكودوو: «بهێلن ئەم ڤی نەدڕینین، لێ دا بهاڤێژینە پشكێ، كا دێ بۆ كێ كەڤیت.» ئەڤ چەندە روی دا، دا ئەوا د نڤیسارێ دا هاتی ب جهـ بهێت:جلكێن من د ناڤبەرا خۆ دا لێكڤە كرن25ل نێزیكی خاچا عیسای، مەریەما دایكا وی و خالەتا وی و مەریەما ژنا كلوپاسی و مەریەما مەجدەلی د راوەستیای بوون.26دەمێ عیسای دایكا خۆ دیتی و ئەو شاگردێ حەز ژێ دكر یێ نێزیكی وێ راوەستیای بوو، گۆتە دایكا خۆ: «خانم، ئەڤە كوڕێ تەیە!»27پاشی گۆتە شاگردی: «ئەڤە دایكا تەیە!» هەر ژ وی دەمی شاگردی ئەو برە نك خۆ.مرنا عیسای 28پشتی ڤێ چەندێ، عیسای دزانی كو هەمی تشت تەمام بوون، ئەڤجا دا نڤیسار[a]  ب جهـ بهێت، گۆت: «ئەز یێ تێهنیمە.»29ل وێرێ جەڕەكێ پڕی شەرابا ترش[b]  هەبوو، ئینا وان ئیسفەنجەك د شەرابێ هەلاند و دانا سەر چەقەكێ زوفایێ[c]  و دانا سەر دەڤێ عیسای.30دەمێ عیسای تام كریە سهكێ، گۆت: «تەمام بوو!» سەرێ خۆ چەماند و گیانێ خۆ ژ دەست دا.31ئەو رۆژ رۆژا ئامادەكرنێ[d]  بوو، ئەڤجا دا تەرم بۆ شەمبیێ ل سەر خاچێ نەمینن، چنكو ئەو شەمبی رۆژەكا گرنگ بوو، جوهیان داخواز ژ پیلاتۆسی كر كو لنگێن خاچدایان بشكێنن و تەرمێن وان ژ وێرێ راكەن.32ئەڤجا سەرباز هاتن و ل بەراهیێ لنگێن یێ ئێكێ شكاندن و پاشی لنگێن یێ دی، ئەوێن ل گەل عیسای هاتینە خاچدان.33لێ دەمێ گەهشتینە عیسای و دیتی كو یێ مریە، لنگێن وی نەشكاندن.34لێ ئێك ژ سەربازان رمەك ل كێلەكا وی دا و د گاڤێ دا خوین و ئاڤ دەركەفتن.35یێ كو ئەڤە دیتی، وی شاهدەیی دایە، (شاهدەییا وی ژی یا دروستە و ئەو دزانیت كو ئەو یێ راستیێ دبێژیت،) دا هوین ژی باوەریێ بینن.36ئەڤێ چەندێ روی دا، دا نڤیسار ب جهـ بهێت:چ هەستیێن وی ناهێنە شكاندن.[e] 37هەروەسا نڤیسارەكا دی دبێژیت:دێ بەرێ خۆ دەنە وی یێ وان رم لێ دای.[f] ڤەشارتنا تەرمێ عیسای 38پشتی ڤێ چەندێ یوسڤێ ئاریمەتیایی[g] ، كو شاگردێ عیسای بوو، لێ ب نهێنی، چنكو ئەو ژ جوهیان[h]  دترسیا، داخواز ژ پیلاتۆسی كر كو بهێلیت ئەو تەرمێ عیسای ببەت. پیلاتۆسی ژی دەستویری دایێ، ئینا ئەو هات و تەرمێ عیسای بر.39نیكودیمۆس ژی هات، ئەوێ بەری هنگی ب شەڤێ هاتیە نك عیسای، ئەوی نێزیكی سەد لیترێن[i]  موڕێ[j]  یێن تێكهەل ل گەل عودی[k]  ئینان.40ئینا وان تەرمێ عیسای بر و ل دویڤ داب و نەریتێن جوهیان یێن كفنكرنێ، بێهنێن خۆش لێ كرن و ب پارچەیێن كتانی پێچا.41ل وی جهی یێ عیسا لێ ل خاچێ دای، باغچەیەك هەبوو، د باغچەی دا گۆڕەكێ[l]  نوی هەبوو و كەسەك تێدا نەهاتبوو ڤەشارتن.42وان عیسا د وی گۆڕی دا ڤەشارت، چنكو رۆژا ئامادەكرنێ یا جوهیان بوو، گۆڕ ژی یێ نێزیك بوو.
a.  19‏:28 زەبوور 69‏:21
b.  19‏:29 ڤەخوارنەكا بەربەڵاڤ و ئەرزان بوو ژ شەرابێ و سهكێ (خەلێ) و ئاڤێ پێك دهات.
c.  19‏:29 q زوفا: ب یونانی دبێژنێ: ‹هوسسۆپ›. ل فەرهەنگۆكێ ل هوسسۆپ* بنێڕە. 
d.  19‏:31 خۆ ئامادەكرن بۆ رۆژا شەمبیێ. ل فەرهەنگۆكێ بنێڕە رۆژا ئامادەكرنێ*.
e.  19‏:36 دەركەفتن 12‏:46؛ زەبوور 34‏:20
f.  19‏:37 زەكەریا 12‏:10
g.  19‏:38 q ئاریمەتیا: ناڤێ كەڤنێ باژێڕێ ‹رامە›یە.
h.  19‏:38 مەبەست پێ رێبەرێن جوهیانن.
i.  19‏:39 ئانكو نێزیكی سیهـ كیلۆگرامان، هەر لیترەكا وی سەردەمی نێزیكی 325 گرامێن ئەڤرۆنە.
j.  19‏:39 q موڕ: روینەكێ بێهنخۆشە. ل فەرهەنگۆكێ بنێڕە. 
k.  19‏:39 جۆرەكێ داری یێ بێهنخۆشە، بۆ چێكرنا هندەك جۆرێن بخویرێ دهێتە بكارئینان.
l.  19‏:41 ل فەرهەنگۆكێ بنێڕە گۆڕ*.

مزگینیا یوحەننای   به‌شێ 18مزگینیا یوحەننای   به‌شێ 20



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 20گۆڕێ ڤاڵا 1ل رۆژا ئێكێ ژ حەفتیێ[a] ، بەری سپێدێ كو هێشتا تاری بوو، مەریەما مەجدەلی هاتە سەر گۆڕێ عیسای، وێ دیت كو بەرێ د دەرێ گۆڕی دا یێ هاتیە لادان.2ئینا ب غار چوو نك شەمعون پەترۆسی و شاگردێ دی، ئەوێ عیسای حەز ژێ دكر و گۆتە وان: «خودان یێ ژ گۆڕی بری و ئەم نزانین دانایە كیرێ.»3ئینا پەترۆس و شاگردێ دی دەركەفتن و بەرەڤ گۆڕی چوون.4هەردوویان پێكڤە دكرە غار، لێ شاگردێ دی د بەراهیا پەترۆسی راكر و بەری وی گەهشتە سەر گۆڕی.5وی خۆ چەماند و پارچەیێن كتانی دیتن ل وێرێ دداناینە، لێ نە چوو د ژۆرڤە.6پاشی شەمعون پەترۆس د دویڤ دا گەهشتە گۆڕی و چوو ژۆر و ئەوی ژی پارچەیێن كتانی دیتن ل وێرێ دداناینە7و ئەو دەرسۆكا د سەرێ عیسای هاتیە ئالاندن، نە ل نك پارچەیێن كتانیە، لێ یا ڤەدەرە ل جهەكێ دی هاتیە پێچان.8وی دەمی شاگردێ دی ژی، ئەوێ ل بەراهیێ گەهشتیە سەر گۆڕی، هاتە ژۆر. ئەڤ چەندە دیت و باوەری ئینا،9هێشتا ئەو د نڤیسارێ نەگەهشتبوون كو پێدڤیە ئەو ژ ناڤ مریان راببیت.10پاشی هەردوو شاگرد ڤەگەڕیانە جهێن خۆ.مەسیح بۆ مەریەما مەجدەلی دیار دبیت 11لێ مەریەم ژ دەرڤەی گۆڕی ما راوەستیای و دگریا. دەمێ وێ دكرە گری، خۆ بەرەڤ گۆڕی چەماند،12ئینا وێ دوو فریشتە ب جلكێن سپی دیتن، ل وی جهی یێ تەرمێ عیسای لێ هاتیە دانان د روینشتی بوون، ئێك ل جهێ سەرێ وی و یێ دی ل جهێ پێیێن وی.13ئینا ئەوان پرسیار ژێ كر: «خانم، تۆ بۆچی دكەیە گری؟» وێ بەرسڤا وان دا: «وان خودانێ من بر و ئەز نزانم دانایە كیرێ!»14دەمێ وێ ئەڤ چەندە گۆتی، ل پشت خۆ زڤڕی و عیسا دیت یێ راوەستیای بوو، لێ نەزانی ئەو عیسایە.15ئینا عیسای پرسیار ژێ كر: «خانم، تۆ بۆچی دكەیە گری؟ تۆ ل كێ دگەڕیێی؟» وێ هزر كر ئەو باغچەڤانە، ئینا گۆتێ: «ئەزبەنی، ئەگەر تە بریە، بێژە من تە دانایە كیرێ، دا ئەز ببەم.»16عیسای گۆتێ: «مەریەم!» ئینا ئەو ل خۆ زڤڕی و ب عیبرانی گۆتێ: «رابۆنی!» ئانكو «مامۆستا.»17عیسای گۆتێ: «من نەگرە، چنكو هێشتا ئەز بلند نەبوویمە نك بابی. لێ هەڕە نك برایێن من و بێژە وان كو ئەز دێ بلند بمە نك بابێ خۆ و بابێ هەوە، نك خودایێ خۆ و خودایێ هەوە.»18ئینا مەریەما مەجدەلی ڤەگەڕیا نك شاگردان و گۆت: «من خودان دیت!» و تشتێن وی گۆتینە وێ، گەهاندنە وان.مەسیح بۆ شاگردێن خۆ دیار دبیت 19ل ئێڤاریا وێ رۆژێ، كو ئێكەمین رۆژا حەفتیێ بوو، شاگرد ل مالەكێ كۆم ببوون و ژ ترسا جوهیان[b] ، دەرگەهـ ل خۆ دائێخستبوون. عیسا هات و د ناڤەڕاستا وان دا راوەستیا و گۆتێ: «ئاشتی بۆ هەوە بیت!»20پشتی ئەو چەند گۆتی، دەستێن خۆ و كێلەكا خۆ نیشا وان دان. ئینا شاگرد گەلەك دلخۆش بوون، چنكو وان خودان دیت.21دیسان گۆتە وان: «ئاشتی بۆ هەوە بیت! كا چەوا بابی ئەز هنارتم، وەسا ئەز ژی هەوە دهنێرم.»22دەمێ وی ئەڤ چەندە گۆتی، پف كرە وان و گۆتێ: «گیانێ پیرۆز وەرگرن.23هوین ل گونەهێن كێ ببورن، دێ لێ هێتە بورین و یێ هوین لێ نەبورن، ل وی ناهێتە بورین.»مەسیح بۆ توماسی ژی دیار دبیت 24لێ توماس، كو ئێك ژ هەر دوازدە شاگردان بوو، ب ناڤێ ‹دێدیمۆس› یێ ناڤدار بوو، دەمێ عیسا هاتی، ئەو ل گەل شاگردان نەبوو.25ئینا شاگردێن دی گۆتێ: «مە خودان دیت!» لێ وی بەرسڤا وان دا: «ئەگەر ئەز جهێ بزماران ل سەر دەستێن وی نەبینم و تبلا خۆ نەكەمە د جهێ بزماران را و دەستێ خۆ نەكەمە د كێلەكا وی را، ئەز ئێكجار باوەر ناكەم.»26پشتی هەشت رۆژان، شاگردێن وی جارەكا دی ل مالەكێ بوون و توماس ژی ل گەل وان بوو. هەر چەندە دەرگەهـ د دائێخستی بوون، لێ عیسا هات و د ناڤەڕاستا وان دا راوەستیا و گۆت: «ئاشتی بۆ هەوە بیت!»27پاشی گۆتە توماسی: «تبلا خۆ بینە ڤێرێ و بەرێ خۆ بدە دەستێن من و دەستێ خۆ بینە و بكە د كێلەكا من را و یێ بێباوەر نەبە، لێ یێ ب باوەر بە.»28ئینا توماسی بەرسڤا وی دا و گۆت: «خودانێ من و خودایێ من!»29عیسای گۆتێ: «چنكو تە ئەز دیتم، تە باوەری ئینا؟ خوزیكێن وان كەسان یێن نەدیتی و باوەری ئینای.»ئارمانجا ڤێ پەرتووكێ 30عیسای ل پێش چاڤێن شاگردێن خۆ گەلەك نیشانێن دی كرن، كو د ڤێ پەرتووكێ دا نەهاتینە نڤیسین،31لێ ئەڤە هاتنە نڤیسین دا هوین باوەریێ بینن كو عیسایە مەسیحێ كوڕێ خودێ و هەوە ب رێكا وێ باوەریێ ژیان ب ناڤێ وی هەبیت.
a.  20‏:1 ئانكو ئێكشەمبێ. ل فەرهەنگۆكێ بنێڕە رۆژا شەمبی*.
b.  20‏:19 مەبەست پێ رێبەرێن جوهیانن.

مزگینیا یوحەننای   به‌شێ 19مزگینیا یوحەننای   به‌شێ 21



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » مزگینیا یوحەننای »   به‌شێ 21عیسا بۆ هندەك شاگردان ل دەریاكا تەبەریە (جەلیل) دیار دبیت 1پشتی ڤێ چەندێ، عیسای جارەكا دی خۆ بۆ شاگردێن خۆ ل بەر لێڤا دەریاكا تەبەریە دیار كر. وی هۆسا خۆ دیار كر:2شەمعون پەترۆس، توماس یێ دگۆتنێ دێدیمۆس، ناتانائێل یێ كو ژ قانایا جەلیلێ بوو، هەردوو كوڕێن زەبەدی و دوو شاگردێن دی ل گەل ئێك بوون.3ئینا شەمعون پەترۆسی گۆتە وان: «ئەز دێ چم ماسیان گرم.» وان گۆتێ: «ئەم ژی دێ ل گەل تە هێین.» چوون و ل بەلەمێ سیار بوون، لێ د وێ شەڤێ دا وان چ ماسی نەگرتن.4دەمێ بوویە سپێدە، عیسا ل سەر كناری راوەستیا، لێ شاگردان نەزانی كو ئەو عیسایە.5عیسای پرسیار ژ وان كر: «لاوكینۆ، هەوە چ ماسی نەگرتینە؟» وان بەرسڤا وی دا: «نەخێر.»6ئینا گۆتە وان: «تۆڕێ بهاڤێژنە رەخێ راستێ یێ بەلەمێ، دێ گرن.» ئەڤجا وان هاڤێت و ئێدی ژ بەر گەلەكیا ماسیان، ئەو نەشیان تۆڕێ بهەلكێشن.7ئەو شاگردێ عیسای حەز ژێ دكر گۆتە پەترۆسی: «ئەو خودانە!» دەمێ شەمعون پەترۆسی بهیستی كو ئەو خودانە، كوركێ خۆ د خۆ وەركر، چنكو یێ رویس بوو و خۆ هاڤێتە د دەریاكێ دا.8لێ شاگردێن دی ب بەلەمێ هاتن و وان تۆڕ ب ماسی ڤە رادكێشا، چنكو گەلەك ژ هشكاتیێ د دویر نەبوون، ب تنێ سەد گەزان[a] .9دەمێ دەركەفتینە هشكاتیێ، وان ل وێرێ پەل دیتن و ماسی ل سەر بوون و نان ژی هەبوو.10عیسای گۆتە وان: «هندەك ژ وان ماسیان بینن یێن هەوە نوكە گرتین!»11ئینا شەمعون پەترۆس ب سەركەفتە بەلەمێ و تۆڕ راكێشا سەر هشكاتیێ، یا تژی ماسیێن مەزن بوو، سەد و پێنجی و سێ بوون. سەرەڕای كو ماسی گەلەك بوون، لێ تۆڕ نەدڕیا.12عیسای گۆتە وان: «وەرن تێشتێ بخۆن.» كەس ژ شاگردان نەوێریا پرسیارێ ژێ بكەت: «تۆ كی؟» چنكو وان دزانی كو ئەو خودانە.13ئینا عیسا هات، نان هەلگرت و دا وان، هەروەسا ماسی ژی.14ئەڤە جارا سێیێ بوو عیسا بۆ شاگردێن خۆ دیار دبیت، پشتی ژ ناڤ مریان رابووی.عیسا پەترۆسی بۆ خزمەتێ ڤەدگەڕینیت 15پشتی وان تێشت خواری، عیسای پرسیار ژ شەمعون پەترۆسی كر: «شەمعونێ كوڕێ یوحەننای، تۆ ژ ئەڤان پتر حەز ژ من دكەی؟» وی بەرسڤ دا: «بەلێ خودان، تۆ دزانی ئەز حەز ژ تە دكەم.» عیسای گۆتێ: «بەرخێن من بچەرینە.»16عیسای جارەكا دی پرسیار ژێ كر: «شەمعونێ كوڕێ یوحەننای، تۆ حەز ژ من دكەی؟» وی بەرسڤ دا: «بەلێ خودان، تۆ دزانی ئەز حەز ژ تە دكەم.» عیسای گۆتێ: «شڤانیێ ل پەزێ من بكە.»17عیسای بۆ جارا سێیێ پرسیار ژێ كر: «شەمعونێ كوڕێ یوحەننای، تۆ حەز ژ من دكەی؟» پەترۆس خەمگین بوو، چنكو جارا سێیێ گۆتێ «تۆ حەز ژ من دكەی؟» ئینا گۆتێ: «خودان، تۆ هەمی تشتان دزانی، تۆ دزانی ئەز حەز ژ تە دكەم.» عیسای گۆتێ: «پەزێ من بچەرینە.18ب راستی ب راستی دبێژمە تە: دەمێ تۆ یێ گەنج، تە كەمەرا خۆ گرێ ددا و هەر جهێ تە دڤیا تۆ دچوویێ. لێ دەمێ تۆ پیر دبی، دێ دەستێن خۆ درێژ كەی و ئێك دێ كەمەرا تە گرێ دەت و دێ تە بەتە وی جهی یێ تە نەڤێت بچیێ.»19عیسای ئەڤ چەندە گۆت و وی ئاماژە دكرە وێ مرنێ، ئەوا كو دێ پەترۆس مەزناهیا خودێ پێ دیار كەت. پشتی ئەڤ چەندە گۆتی، گۆتە وی: «ل دویڤ من وەرە!»عیسا و شاگردێ خۆشتڤی 20پەترۆس ل پشت خۆ زڤڕی، دیت كو ئەو شاگردێ عیسای حەز ژێ دكر یێ ل دویڤ وان دچیت، ئەڤە هەر ئەوە یێ ل سەر شیڤێ خۆ خواركریە بەر سینگێ عیسای و گۆتیێ: «خودان، ئەو كیە دێ بێبەختیێ ل تە كەت؟»21ئەڤجا دەمێ پەترۆسی ئەو دیتی، پرسیار ژ عیسای كر: «خودان، دێ چ ل ڤی هێت؟»22عیسای بەرسڤا وی دا: «ئەگەر من بڤێت ئەو بمینیتە ساخ تاكو ئەز ڤەگەڕیێم، ما تە چ ژێیە؟ تۆ ل دویڤ من وەرە!»23ئەڤجا ئەڤ گۆتنە د ناڤ خویشك و برایان دا بەڵاڤ بوو كو ئەو شاگرد نامریت. لێ عیسای نەگۆتبوو كو ئەو نامریت، لێ گۆتبوو: «ئەگەر من بڤێت ئەو بمینیتە ساخ تاكو ئەز ڤەگەڕیێم، ما تە چ ژێیە؟»24ئەو شاگرد ژی ئەوە یێ شاهدەییێ ل سەر ڤان تشتان ددەت و ئەڤە نڤیسین و ئەم دزانین كو شاهدەییا وی راستە.25گەلەك تشتێن دی ژی یێن هەین كو عیسای یێن كرین. ئەگەر ئێك ئێكە هاتبانە نڤیسین، ئەز یێ ل وێ باوەریێ كو جیهانێ هەمیێ تێرا وان پەرتووكێن نڤیسی نەدكر.
a.  21‏:8 یونانی: دوو سەد نیڤگەز

مزگینیا یوحەننای   به‌شێ 20كارێن هنارتیان   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 1چاڤەڕێكرنا گیانێ پیرۆز 1بەڕێز تیوفیلۆس، د نڤیسارا خۆ یا ئێكێ دا[a] ، من بۆ تە دەربارەی وان هەمی تشتان نڤیسی یێن كو عیسای كرین و فێركرن پێ كری، هەر ژ دەمێ وی دەست ب كارێ خۆ كری،2تا وێ رۆژا ئەو بۆ ئەسمانان هاتیە بلندكرن، پشتی ب گیانێ پیرۆز[b]  شیرەتێن خۆ بۆ وان هنارتیێن وی هەلبژارتین پێشكێش كرین.3پشتی وی ئازار كێشاین، ئەوی ب گەلەك بەلگەیان خۆ نیشا وان دا كو یێ ساخە. بۆ ماوێ چل رۆژان بۆ وان دیار بوو و دەربارەی پاشایەتیا خودێ ئاخفت.4جارەكێ دەمێ ئەو ل گەل وان بوو، فەرمان ل وان كر و گۆتێ: «ئورشەلیمێ ب جهـ نەهێلن، لێ چاڤەڕێی سۆزا بابی بن، ئەوا هەوە ژ من بهیستی.[c] 5یوحەننای خەلك ب ئاڤێ تافیر دكر، لێ هوین پشتی چەند رۆژەكێن دی، دێ ب گیانێ پیرۆز هێنە تافیركرن[d] .»بلندبوونا عیسای بۆ ئەسمانان 6ئەڤجا دەمێ هنارتی ل نك وی كۆمبووین، پرسیار ژێ كر: «خودان، ما ئەڤە ئەو دەمە یێ تۆ دێ پاشایەتیێ بۆ مللەتێ ئیسرائیلێ ڤەگەڕینی؟»7بەرسڤا وان دا: «ئەو نە كارێ هەوەیە، هوین دەم و ژڤانێن بابی ب دەستهەلاتا خۆ داناین، بزانن.8لێ دەمێ گیانێ پیرۆز ب سەر هەوە دا دهێت، دێ هوین هێزێ وەرگرن و دێ ل ئورشەلیمێ و هەمی یەهودیایێ و سامەریایێ تاكو هەر چوار كوژیێن جیهانێ بنە شاهدێن من.»9دەمێ عیسای ئەڤ ئاخفتنە گۆتین، ل بەر چاڤێن وان بۆ ئەسمانان هاتە بلندكرن، پاشی عەورەكی ئەو ژ بەر چاڤێن وان بەرزەكر.10دەمێ وان بەرێ خۆ ددا چوونا وی بۆ ئەسمانان، ژ نشكەكێ ڤە دوو زەڵامێن جلك سپی ب رەخ وان ڤە ژ پێرڤە دیار بوون11و گۆتنێ: «گەلی جەلیلیان، بۆچی هوین د راوەستیاینە و بەرێ هەوە ل ئەسمانانە؟ ئەڤە ئەو عیسایە، ئەوێ بۆ ئەسمانان هاتیە بلندكرن، دێ هۆسا ڤەگەڕیتەڤە، هەروەكو هەوە دیتی دچوو.»هەلبژارتنا كەسەكی ل شوینا یەهودای 12پاشی ژ چیایێ دگۆتنێ چیایێ زەیتوونان، ڤەگەڕیانە ئورشەلیمێ، كو رێیا رۆژەكا شەمبی[e]  ژ ئورشەلیمێ یێ دویر بوو.13دەمێ ئەو ب ژۆر كەفتینە باژێڕی، چوونە وێ ژۆرا سەری یا پەترۆس، یوحەننا، یەعقوب، ئەندراوس، فیلیپۆس، توماس، بەرتولماوس، مەتتا، یەعقوبێ كوڕێ حەلفی، شەمعونێ وەڵاتپەروەر[f]  و یەهودایێ كوڕێ یەعقوبی تێدا دمان.14ئەڤە هەمی، ل گەل هندەك ژنكان و مەریەما دایكا عیسای و برایێن وی، ب ئێك دل ل سەر نڤێژان د بەردەوام بوون.15د وان رۆژان دا، پەترۆس د ناڤ باوەرداران دا، كو ژمارەیا وان نێزیكی سەد و بیست كەسان بوو، رابوو و گۆت:16«گەلی برایان، پێدڤی بوو ئەو نڤیسار ب جهـ هاتبا، ئەوا پێشوەخت گیانێ پیرۆز ل سەر ئەزمانێ داوود پێغەمبەری، سەبارەت یەهودای گۆتی، ئەوێ بوویە رێبەرێ وان كەسێن عیسا گرتی.17ئەو ئێك ژ مە دهاتە هژمارتن و بەهر د ڤێ خزمەتێ دا هەبوو.»18(ب پارەیێ خرابیا خۆ زەڤیەك كڕیبوو، ئینا ل وێ زەڤیێ كەفتە سەر دەڤێ خۆ و زكێ وی شەق بوو و هناڤێن وی هاتنە دەرێ19و هەمی خەلكێ ئورشەلیمێ ب ڤێ رویدانێ زانی، كو ئەو زەڤی ب زمانێ وان ب ‹هاكلدەمەخ› هاتە بناڤكرن، ئانكو ‹زەڤیا خوینێ.›[g] )20پەترۆس بەردەوام بوو و گۆت: «چنكو د پەرتووكا زەبوورێ دا هاتیە نڤیسین:‹بلا مالا وی كاڤل ببیت21‏-22 ئەڤجا پێدڤیە ئێك ل گەل مە بۆ رابوونا عیسای ببیتە شاهد، كو ژ وان كەسان بیت، ئەوێن ب درێژاهیا دەمی د گەل مە دا بوون، ئەو دەمێ خودان عیسای د گەل مە دا بوراندی، هەر ژ دەمێ یوحەننای تافیركرن دكر، تا وێ رۆژا عیسا ژ ناڤ مە هاتیە بلندكرن.»23ئەڤجا وان دوو كەس پێشنیار كرن، ئێك ژ وان یوسڤ بوو، ئەوێ دگۆتنێ بارساباس و ب ‹یوستۆس› یێ ناڤدار بوو و یێ دی مەتیاس بوو.24وان نڤێژ كر و گۆت: «هەی خودان تۆ دلێ هەر مرۆڤەكی دزانی، بۆ مە دیار بكە، كا تە كی ژ ڤان هەردوو زەڵامان هەلبژارتیە،25دا جهێ یەهودای د ڤێ خزمەت و هنارتیبوونێ دا بگریت، ئەوا یەهودای ژێ لادای داكو بچیتە جهێ هەژی خۆ.»26پشك هاڤێت و ناڤێ مەتیاسی دەركەفت و مەتیاس ئێك ل گەل هەر یازدە هنارتیان هاتە هژمارتن.
a.  1‏:1 لوقا 1‏:1‏-4
b.  1‏:2 q گیانێ پیرۆز: ئانكو گیانێ خودێ. ل فەرهەنگۆكێ بنێڕە گیانێ پیرۆز*.
c.  1‏:4 لوقا 24‏:49
d.  1‏:5 لوقا 3‏:16
e.  1‏:12 بۆ جوهیان یا رەوا نەبوو ل شەمبیێ كەسەك پتر ژ 1100 مەتران بڕێڤە بچیت. ل فەرهەنگۆكێ بنێڕە رۆژا شەمبی*.
f.  1‏:13 q شەمعونێ وەڵاتپەروەر: بنێڕە فەرهەنگۆكێ.
g.  1‏:19 مەتتا 27‏:3‏-8

مزگینیا یوحەننای   به‌شێ 21كارێن هنارتیان   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 2گیانێ پیرۆز ب سەر هنارتیان دا دهێت 1دەمێ جەژنا رۆژا پێنجیێ[a]  هاتی، ئەو هەمی پێكڤە ل جهەكی بوون.2ژ نشكەكێ ڤە دەنگەك ژ ئەسمانان هات هەروەكو دەنگێ هڕوبایەكی و ئەو مالا لێ روینشتین ژ دەنگێ هڕوبای تژی بوو.3ئەڤجا بۆ وان ئەزمانێن وەكو گوڕیا ئاگری دیار بوون، بەڵاڤ بوون و هەر ئەزمانەكی دادا سەر ئێك ژ وان،4هەمی ژ گیانێ پیرۆز پڕ بوون و ب زمانێن دی دەست ب ئاخفتنێ كرن، هەروەكو گیانێ پیرۆز شیان دایە وان.5ل وی دەمی جوهیێن ژ خودێ ترس، یێن ژ هەمی وەڵاتێن جیهانێ هاتین، ل ئورشەلیمێ بوون.6دەمێ ئەو دەنگ هاتی، خەلك ل وان خڕڤە بوون و مەندەهۆش بوون، چنكو هەر كەسەكی ژ وان گوهـ لێ دبوو كو ئەو یێ ب زمانێ وی دئاخڤن،7حێبەتی بوون و گۆتن: «ئەرێ ئەڤێن دئاخڤن نە خەلكێ جەلیلن؟8پا چەوا هەر ئێك ژ مە، ب زمانێ وی باژێڕێ لێ پەیدا بووی، دبهیسیت؟9هندەك ژ مە ئەشكانینە، میدینە، ئیلامینە، هندەك ژ ئاكنجیێن مێزۆپۆتامیا، دەڤەرا یەهودیایێ، هەرێمێن كەپەدۆكیا، پۆنتۆس، ئاسیا[b] ،10فریگیا و پامفیلیا، مسرێ و دەڤەرێن لیبیا ئەوێن نێزیكی قەیرەوانێ و گەلەك مێڤانێن رۆمایی ژی یێن د ناڤ مە دا،11جوهی و ئەوێن بووینە جوهی، هەروەسا كریتی و عەرەب ژی. ئەم دبهیسین ئەڤە یێ ب زمانێن مە، ل سەر كارێن مەزن یێن خودێ، دئاخڤن.»12هەمی حێبەتی بوون و هزرێن وان ئالۆز بوون و پرسیار ژ ئێكودوو كرن: «رامانا ڤێ چەندێ چیە؟»13لێ هندەكان ب سڤكاتی ڤە گۆتن: «ئەو دسەرخۆشن!»گۆتارا پەترۆسی 14پەترۆس ل گەل هەر یازدە هنارتیان راوەستیا و ب دەنگەكێ بلند گۆت: «گەلی جوهیان و هەمی ئاكنجیێن ئورشەلیمێ، گوهـ بدەنە ئاخفتنا من، دا ئەز بۆ هەوە ڤێ چەندێ روهن بكەم.15ئەڤە نە دسەرخۆشن هەروەكو هوین هزر دكەن، چنكو هێشتا دەمژمێر نەهێ سپێدێیە.16لێ ئەڤەیە ئەوا ل سەر زارێ یۆئێل پێغەمبەری هاتیە گۆتن:17‹خودێ دبێژیت ئەز د ڤان رۆژێن دویماهیێ دا،دێ ژ گیانێ خۆ داڕێژمە سەر هەمی مرۆڤان18خۆ ل سەر بەنیێن خۆ ژی ژ ژنك و زەڵامان،ل وان رۆژان ئەز دێ گیانێ خۆ داڕێژم19ئەز دێ ل ژۆری، ل ئەسمانی، مەندەهۆشیان دیار كەمو ل ژێری، ل ئەردی، نیشانان،20بەری رۆژا خودانی یا گراڤی و بەركەفتی بهێت،چاڤێ رۆژێ دێ تاری بیت21و هەر كەسەكێ هەوارا خۆ بگەهینیتە ناڤێ خودانی، دێ قورتال بیت.›[c] 22گەلی ئیسرائیلیان، گوهێ خۆ بدەنە ڤێ ئاخفتنێ: عیسایێ ناسیرەیی مرۆڤەكە ژ لایێ خودێ ڤە بۆ هەوە هاتیە پەسەندكرن. هەروەكو هوین دزانن، خودێ ل سەر دەستێ وی گەلەك حنێر[d]  و مەندەهۆشی و نیشان د ناڤ هەوە دا یێن كرین.23ئەو، ل دویڤ نەخشەیێ ڤەبڕ و زانینا پێشوەخت یا خودێ، رادەستی هەوە هاتە كرن و هەوە ب دەستێن خودێنەنیاسان خاچ دا و كوشت،24لێ خودێ ژ مرنێ راكرەڤە و ژ ئێشانێن مرنێ ئازاد كر، چنكو مرن نەشیا وی دەستەسەر بكەت.25داوود دەربارەی وی دبێژیت:‹من هەردەم ل بەرامبەری خۆ خودان ددیت،26ژ بەر وێ چەندێ دلێ من پڕ خۆش بووو ئەزمانێ من گەلەك شاد بوو27چنكو تۆ دەروونێ من ناهێلییە د وارێ مریان[e]  داو تۆ ناهێلی وەفادارێ تە تووشی رزیبوونێ ببیت.28تە رێكێن ژیانێ بۆ من دانە نیاسینو دێ ب دیدارا خۆ من پڕ شادی كەی.›[f] 29گەلی برایان، دێ ب ئاشكرایی بێژمە هەوە، كو بابێ مە داوود یێ مری و یێ هاتیە ڤەشارتن و گۆڕێ وی تا ئەڤرۆ یێ مایە ل نك مە.30ئەڤجا، ژ بەر كو داوود پێغەمبەر بوو، دزانی خودێ سویند یا بۆ خواری، كو ئێك دێ ژ دویندەها وی هێت و دێ ل سەر تەختێ وی روینیت.[g] 31ئەوی پێشوەخت دیت و ل سەر رابوونا مەسیحی ئاخفت و گۆتبوو ئەو د وارێ مریان دا نەهاتە هێلان و لەشێ وی تووشی رزیبوونێ نەبوو.32خودێ ئەڤ عیسایە ژ مرنێ ساخ كرەڤە و ئەم هەمی بۆ وێ راستیێ شاهدین.33ئەڤجا عیسا بۆ دەستێ راستێ یێ خودێ هاتە بلندكرن و سۆز كو گیانێ پیرۆزە ژ بابی وەرگرت و ئەو سۆزا دایێ ئەڤا نوكە هوین دبینن و دبهیسن، ئەوا ب سەر مە دا رشتی.34داوود نە بلند ببوو ئەسمانان و ئەو ب خۆ دبێژیت:‹خودانی گۆتە خودانێ من:35تاكو ئەز دوژمنێن تە بكەمە تەختەپێ بۆ پێیێن تە.›[h] 36بلا هەمی خەلكێ ئیسرائیلێ پشتڕاست بزانن، كو عیسا ئەوێ هەوە ب خاچێ ڤە هەلاویستی، خودێ یێ كریە خودان و مەسیح ژی!»37دەمێ ئامادەبوویان گوهـ ل ڤێ ئاخفتنێ بووی، هەروەكو تیرەك ب دلێ وان كەفتی و پرسیار ژ پەترۆس و هنارتیێن دی كرن و گۆتن: «گەلی برایان، ئەم چ بكەین؟»38پەترۆسی بەرسڤا وان دا و گۆت: «ل خۆ بزڤڕن و بلا هەر كەسەك ژ هەوە بۆ لێبورینا گونەهان ب ناڤێ عیسایێ مەسیح بهێتە تافیركرن[i]  و دێ دیاریا گیانێ پیرۆز وەرگریت،39چنكو سۆز بۆ هەوە و زاڕۆكێن هەوەیە و بۆ وان هەمی كەسێن دویرە، ئەوێن خودان خودایێ مە دێ گازی كەتێ.»40پەترۆسی گەلەك شیرەتێن دی بۆ ئامادەبوویان گۆتن: «خۆ ژ ڤی نفشێ ڤاڕێ قورتال بكەن!»41ئەو كەسێن ئاخفتنا وی ب دلەكێ فرەهـ وەرگرتی، هاتنە تافیركرن و ل وێ رۆژێ نێزیكی سێ هزار مرۆڤان گەهشتنە جڤاتا وان.42ئەوان خۆ بۆ گوهداریا فێركرنێن هنارتیان، ژیانا هەڤپشكیێ، كەركرنا نانی و نڤێژان تەرخان دكر.هەڤپشكیا باوەرداران 43گەلەك مەندەهۆشی و نیشان ل سەر دەستێ هنارتیان هاتنە كرن و ترس كەفتە د ناڤ دلێ هەمی مرۆڤان دا،44هەمی باوەردار د ئێكگرتی بوون و ئەو د هەمی تشتێ وان هەیی دا د هەڤپشك بوون.45مال و ملكێن خۆ دفرۆتن و بهایێ وان ل دویڤ پێدڤی یا هەر ئێكی ل سەر خۆ لێكڤەدكر.46ئەو هەر رۆژ ب ئێك دل ل سەر كۆمبوونێ د حەوشا پەرستگەهێ دا د بەردەوام بوون و د مالان دا نان كەر دكر و ب شادی و دلساخی خوارن پێكڤە دخوار.47پەسنا[j]  خودێ دكرن و جهێ رەزامەندیا هەمیان بوون و خودانی رۆژانە ئەوێن قورتال دبوون زێدە دكرن.
a.  2‏:1 جەژنەكا جوهیانە. ل فەرهەنگۆكێ بنێڕە رۆژا پێنجیێ*.
b.  2‏:9 q ئاسیا: مەبەست پێ ئاسیایا بچویكە كو دكەڤیتە رۆژئاڤایێ ئەنادۆلێ.
c.  2‏:21 یۆئێل 2‏:28‏-32
d.  2‏:22 q حنێر: ب عەرەبی ‹معجزة›
e.  2‏:27 q وارێ مریان: ل فەرهەنگۆكێ بنێڕە.
f.  2‏:28 زەبوور 16‏:8‏-11
g.  2‏:30 2 ساموئێل 7‏:12‏-13؛ زەبوور 132‏:11
h.  2‏:35 زەبوور 110‏:1؛ تەختەپێ: ئەو تەختەدارە یێ مرۆڤ بۆ خۆشكرنا جهێ پێیان ددانیتە بن پێیێن خۆ.
i.  2‏:38 q تافیركرن: ئانكو ژێراڤكرن، نیشانە كو وی كەسی باوەری ب مەسیحی ئینا. ل فەرهەنگۆكێ بنێڕە تافیركرن*.
j.  2‏:47 q پەسن: مەدح و سەنا

كارێن هنارتیان   به‌شێ 1كارێن هنارتیان   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 3پەترۆس خوازۆكەكێ فاڵنجی ساخ دكەت 1رۆژەكێ پەترۆس و یوحەننا ل دەمژمێر سێیێ پشتی نیڤرۆ ل دەمێ نڤێژێ سەردكەفتنە پەرستگەهێ.2ل دەرگەهێ پەرستگەهێ یێ كو دگۆتنێ ‹دەرگەهێ جوان›، زەڵامەك هەبوو هەر ژ زكماكی یێ فاڵنجی بوو، هەر رۆژ دهاتە هەلگرتن و ل وێرێ ددانا، دا خێران ژ ئەوێن دهێنە پەرستگەهێ بخوازیت.3دەمێ دیتی پەترۆس و یوحەننای ل بەرە ب ژۆر بكەڤن، خێر ژ وان خواست.4پەترۆسی و یوحەننای ب هویری بەرێ خۆ دایێ و پەترۆسی گۆتێ: «بەرێ خۆ بدە مە.»5چاڤێ وی زل ما ل وان و ل هیڤیێ بوو، كو خێرەكێ ل گەل بكەن.6ئینا پەترۆسی گۆت: «نە من زیڤ هەیە و نە زێڕ، لێ ئەز دێ وی دەمە تە یێ من هەی: ب ناڤێ عیسایێ مەسیحێ ناسیرەیی رابە و بڕێڤە هەڕە.»7ب دەستێ راستێ گرت و راوەستاند و د جهـ دا هێز كەفتە پێ و گۆزەكێن وی،8خۆ هەڵاڤێت و راوەستیا و دەست ب بڕێڤەچوونێ كر و ل گەل وان چوو د حەوشا پەرستگەهێ دا و د ناڤ دا دگەڕیا، خۆ دهەڵاڤێت و پەسنا[a]  خودێ دكر.9هەمیێن ئامادە بووی دیت ئەو یێ بڕێڤە دچیت و پەسنا خودێ دكەت،10نیاسی كو ئەو خوازۆكە یێ ل بەر ‹دەرگەهێ جوان› یێ پەرستگەهێ دروینشت، ژ بەر ڤێ رویدانێ حێبەتی و مەندەهۆش بوون.گۆتارا پەترۆسی د پەرستگەهێ دا 11ئەوێ بەری نوكە فاڵنجی پەترۆس و یوحەننا گرتن و بەرنەددان، وی دەمی گەلەك خەلك ب لەز و حێبەتی ل دەوروبەرێن وان د ناڤ ئەیوانا پەرستگەهێ دا، ئەوا ب ‹ئەیوانا سلێمان› ناڤدار، خڕڤە بوون.12دەمێ پەترۆسی ئەڤ چەندە دیتی، گۆتە وان: «گەلی ئیسرائیلیان، بۆچی هوین ب ڤێ چەندا رویدای حێبەتی دبن؟ و بۆچی هوین وەسا بەرێ خۆ ددەنە مە، هەروەكو مە ب شیان و خودێترسیا خۆ وە كربیت، كو ئەڤ زەڵامە بڕێڤە بچیت؟13خودایێ ئیبراهیمی و خودایێ ئیسحاقی و خودایێ یەعقوبی، خودایێ بابكالێن مە، خزمەتكارێ خۆ[b]  عیسا پایەبەرز كر، یێ كو هەوە دایە دەستێ پیلاتۆسی و ماندەل[c]  كری، دەمێ وی دڤیا عیسای ئازاد بكەت.14هەوە یێ راست و پیرۆز ماندەل كر و داخواز كر مێركوژەك بۆ هەوە بهێتە ئازادكرن.15هەوە ژیاندەر كوشت، لێ خودێ ژ ناڤ مریان راكر. ئەم ل سەر ڤێ چەندێ شاهدین.16ژ ئەگەرێ باوەریێ ب ناڤێ وی، ئەڤ كەسێ هوین دبینن و دنیاسن ب هێز كەفت. ناڤێ عیسای ئەو بهێز ئێخست. باوەری ئینانێ ب وی ئەڤ ساخلەمیە ل بەر چاڤێن هەوە هەمیان دایێ.17گەلی برایان، ئەز دزانم هەوە و سەرۆكێن هەوە ب نەزانین ئەڤ كریارە ل گەل عیسای كر،18لێ خودێ ئەو چەندا پێشوەخت ل سەر ئەزمانێ هەمی پێغەمبەرێن خۆ راگەهاندی ب جهـ ئینا، كو مەسیح دێ ئازارێ كێشیت.19ئەڤجا ل خۆ بزڤڕن و بۆ خودێ ڤەگەڕنەڤە دا ل گونەهێن هەوە بهێتە بورین،20دا دەمێن ڤەگەشبوونێ ژ دەڤ خودانی بهێن و مەسیحی بۆ هەوە بهنێریت، ئەوێ ژ بەرێ وەرە بۆ هەوە هاتیە دانان، كو عیسایە.21فەرە ئەو ل ئەسمانان بهێتە وەرگرتن، تا دەمێ نویكرنا هەمی تشتان، هەروەكو خودێ ل سەر ئەزمانێ پێغەمبەرێن خۆ یێن پیرۆز ژ كەڤن دا گۆتی.22مووسای گۆت: ‹خودان خودایێ هەوە، دێ ژ ناڤ برایێن هەوە پێغەمبەرەكێ وەكو من بۆ هەوە هنێریت. ب هەمی تشتێن دبێژیتە هەوە، گوهداریا وی بكەن.23هەر كەسێ گوهداریا وی نەكەت، دێ ژ ناڤ مللەتی هێتە ڤەقەتاندن و ژناڤبرن.›[d] 24هۆسا هەمی پێغەمبەران ژ ساموئێلی بگرە تا وان كەسێن ل دویڤ وی هاتین، پێشوەخت هاتنا ڤان رۆژان راگەهاند.25هوین میراتگرێن پێغەمبەران[e]  و وێ پەیمانێنە، ئەوا خودێ ل گەل بابكالێن مە گرێ دای دەمێ گۆتیە ئیبراهیمی: ‹ب دویندەها[f]  تە، هەمی مللەتێن ئەردی دێ هێنە بەرەكەتدار كرن.›26خودێ خزمەتكارێ خۆ ژ ناڤ مریان راكر و ل بەراهیێ بۆ هەوە هنارت، داكو هەر ئێك ژ هەوە ژ كارێن وی یێن نەباش ڤەگەڕینیت و هۆسا هەوە بەرەكەتدار بكەت.»
a.  3‏:8 q پەسن: مەدح و سەنا
b.  3‏:13 د پەیمانا كەڤن دا، ‹خزمەتكارێ خودانی› ناڤونیشانەكە بۆ مەسیحی. بنێڕە ئیشایا 42‏:1؛ 52‏:13 
c.  3‏:13 q ماندەل: ئینكار
d.  3‏:23 گۆتارا مووسای 18‏:15‏، 19
e.  3‏:25 q میراتگرێن پێغەمبەران: دەقێ رەسەن دبێژیت: ‹كوڕێن پێغەمبەران›. 
f.  3‏:25 q دویندەه: نەسل یان زوڕیەت

كارێن هنارتیان   به‌شێ 2كارێن هنارتیان   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 4پەترۆس و یوحەننا ل بەرامبەری جڤاتێ 1دەمێ پەترۆس و یوحەننا بۆ ئامادەبوویان دئاخفتن، هندەك كاهن و سەرۆكێ زێرەڤانێن پەرستگەهێ و سەدوقی هاتنە نك2و گەلەك پێ دلگران بوون، چنكو خەلك فێر دكرن و ئاگەهدار دكرن، كو رابوونا مریان راستیەكە ب رێكا رابوونا عیسای هاتیە سەلماندن.3ئینا هەردوو گرتن و هەتا رۆژا پاشتر هاڤێتنە د زیندانێ دا، چنكو دەم ئێڤار بوو.4لێ گەلەك ژ وان ئەوێن گوهـ ل پەیڤێ بووین، باوەری پێ ئینان و ژمارەیا باوەرداران گەهشتە نێزیكی پێنج هزار زەڵامان.5ل رۆژا پاشتر ل ئورشەلیمێ سەرۆكێن جوهیان و ریهسپی و مامۆستایێن دەستووری كۆم بوون،6حەننانێ سەرۆككاهن، قەیافا، یوحەننا، ئەسكەندەر و هەمی كەسێن ژ بنەمالا سەرۆكێن كاهنان ل گەل وان بوون،7پەترۆس و یوحەننا ل ناڤەندێ راوەستاندن و پرسیار ژێ كرن: «هەوە ب هێز و ناڤێ كێ ئەڤ كارە كر؟»8هنگی پەترۆس ژ گیانێ پیرۆز پڕ بوو و بەرسڤا وان دا: «گەلی سەرۆكێن مللەتی، گەلی ریهسپیان،9ئەگەر ئەڤرۆ لێپرسین ل گەل مە بهێتە كرن ژ بەر وێ چاكیا ل مرۆڤێ نەساخ هاتیە كرن، كا ب چ ساخ بوویە،10بلا هوین هەمی و گشت مللەتێ ئیسرائیلێ ژی بزانن، كو ب ناڤێ عیسایێ مەسیح یێ ناسیرەیی، ئەوێ هەوە خاچ دای و ئەوێ خودێ ژ ناڤ مریان راكری، ئەڤ زەڵامە ل بەرامبەری هەوە ساخلەم راوەستیاییە.11ئەڤەئەو بەرە، ئەوێ ژ لایێ هەوە هۆستایان ڤە هاتیە رەتكرن،12قورتالكرن ژ وی پێڤەتر ب دەستێ كەسەكێ دی نینە، چنكو چ ناڤێن دی د بن ئەسمانی ڤە بۆ مرۆڤان نەهاتینە دان، كو دڤێت ئەم پێ قورتال ببین.»13دەمێ ئەوێن كۆم بووی، وێرەكیا پەترۆسی و یوحەننای دیتی و تێ ئینایە دەر كو ئەو د نەخواندەوار و ئاسایینە، حێبەتی بوون و وان زانی كو ئەو ل گەل عیسای بوون.14لێ ژ بەر كو وان ئەو مرۆڤێ ساخ بووی دیت ل گەل پەترۆس و یوحەننای یێ راوەستیای، وان چ تشت نەبوو پێ بەرسڤێ بدەن.15ئەڤجا فەرمان ل وان كر كو ژ جڤاتێ دەركەڤن، دا پرسیارا خۆ ب ئێكودوو بكەن.16گۆتن: «ئەم چ ل ڤان هەردوو مرۆڤان بكەین؟ چنكو بۆ هەمی خەلكێ ئورشەلیمێ یا دیارە، كو نیشانەكا مەزن ل سەر دەستێ وان یا هاتیە كرن و ئەم نەشێین ماندەل[a]  بكەین!17لێ دا ئەڤ تشتە د ناڤ مللەتی دا پتر بەڵاڤ نەبیت، دا گەفا لێ بكەین، داكو ژ ئەڤرۆ پێڤە بەحسێ ڤی ناڤی ل نك چ كەسان نەكەن.»18ئەڤجا گازی وان كرن و فەرمان ل وان كر كو چێنابیت ئەو ب ناڤێ عیسای بئاخڤن و خەلكی فێر بكەن،19لێ پەترۆسی و یوحەننای گۆتێ: «ما ل بەرامبەری خودێ كیژ دروستترە، ئەم گوهداریا هەوە، یان یا خودێ بكەین؟ هوین بڕیارێ بدەن،20چنكو ئەم نەشێین ئەو تشتێن مە دیتین و گوهـ لێ بووین نەبێژین.»21پشتی كو پتر گەف لێ كرین، ئەو بەردان. ژ بەر خەلكی چ رێ نەدیتن سزا بدەن، چنكو هەمیان ژ بەر تشتێ چێبووی پەسنا خودێ دكر،22ژ بەر كو ئەو زەڵامێ نیشانا ساخلەمیێ لێ دیار بووی ژ چل ساڵیێ بوری بوو.نڤێژا باوەرداران 23دەمێ پەترۆس و یوحەننا ئازاد كرین، ڤەگەڕیانە نك هەڤالێن خۆ و ئەو ئاخفتنێن سەرۆكێن كاهنان و ریهسپیان گۆتینێ بۆ وان گۆتن.24دەمێ وان ئەڤە بهیستی، ب ئێك دل داخواز ژ خودێ كرن و گۆتن: «هەی خودانێ باڵادەست، چێكەرێ ئەرد و ئەسمان و دەریایێ و هەمی تشتێن د وان دا،25هەی ئەوێ تە ب گیانێ پیرۆز ل سەر ئەزمانێ بابێ مە داوودێ خزمەتكارێ خۆ گۆتی:‹بۆچی مللەت هار دبن26پاشایێن ئەردی رادبنو سەرۆك پێكڤە كۆم دبن27چنكو ب راستی هێرودێس و پیلاتۆسێ پونتی د ڤی باژێڕی دا ل گەل مللەتان و خەلكێ ئیسرائیلێ، دژی خزمەتكارێ تە یێ پیرۆز عیسای ئەوێ تە زەیت كری[b]  راوەستیان،28داكو وان هەمی تشتان بكەن یێن ژ بەری نوكە دەستێ تە و حەزا تە نەخشێ وان دانای كو روی بدەن.29خودان، نوكە بەرێ خۆ بدە گەفێن وان و شیانێ بدە بەنیێن خۆ، دا ئەم ئاخفتنا تە ب وێرەكی بەڵاڤ بكەین.30دەستێ خۆ درێژ بكە، دا ب ناڤێ خزمەتكارێ تە یێ پیرۆز عیسای، خەلك ژ نەخۆشیان ساخ ببن و نیشان و مەندەهۆشی بهێنە كرن.»31پشتی وان نڤێژ كری، جهێ ئەو لێ كۆم بووین هەژیا و هەمی ژ گیانێ پیرۆز پڕ بوون و ب وێرەكی پەیڤا خودێ رادگەهاند.ژیانا هەڤپشكاتیا باوەرداران 32كۆمەڵا باوەرداران ئێك دەروون بوون و كەسەكێ ژ وان نەدگۆت، كو ئەو تشتێن وی هەین بۆ وی ب تنێنە، لێ د هەمی تشتان دا د هەڤپشك بوون.33هنارتیان ب هێزەكا مەزن بۆ رابوونا خودان عیسای شاهدەیی ددا و كەرەمەكا مەزن ب سەر وان دا هاتبوو.34كەسەكێ پێدڤی د ناڤ وان دا نەبوو، چنكو هەر ئێكێ زەڤیەك یان خانیەك هەبا دفرۆت و بهایێ وێ دئینا35و ددانا بەر پێیێن هنارتیان و ل سەر هەمی كەسێن پێدڤی و ل دویڤ پێدڤیان بەڵاڤ دكر.36یوسڤی ژی، ئەوێ هنارتیان دگۆتنێ بارناباس[c]  ئانكو ‹هاندەر›، كو لێڤییەكێ[d]  خەلكێ قوبرسێ بوو،37زەڤیەك هەبوو فرۆت و بهایێ وێ ئینا و دانا بەر پێیێن هنارتیان.
a.  4‏:16 q ماندەل: ئینكار
b.  4‏:27 زەیتكرن: هێمایە كو خودێ ئەو هەلبژارت و گیانێ پیرۆز رشتە سەر وی. ل فەرهەنگۆكێ بنێڕە زەیتكرن*.
c.  4‏:36 q بارناباس: ب ئارامی ئانكو ‹كوڕێ هاندانێ›. ئەوە یێ كەسێن دلشكەستی و بارگرانان هان ددەت.
d.  4‏:36 q لێڤی: بابكەكێ جوهیانە. ل فەرهەنگۆكێ بنێڕە. 

كارێن هنارتیان   به‌شێ 3كارێن هنارتیان   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 5حەنانیا و سەفیرا 1لێ زەڵامەكی ناڤێ وی حەنانیا بوو، ل گەل هەڤژینا خۆ سەفیرایێ، زەڤیەك فرۆت2و هندەك ژ بهایێ زەڤیێ ب ئاگەهداریا وێ بۆ خۆ هەلگرتن و ئەوێ مای ژی ئینا و دانا بەر پێیێن هنارتیان.3ئینا پەترۆسی گۆتە حەنانیای: «تە بۆچی هێلا ئبلیس دلێ تە تژی بكەت، دا تۆ درەوێ ل گیانێ پیرۆز بكەی و هندەك پارەیێن زەڤیێ بۆ خۆ هەلگری؟4بەری فرۆتنا وێ زەڤیێ، ما ئەو نە یا تە بوو؟ و پشتی فرۆتنا وێ، ما بهایێ وێ نە د دەستێ تە دا بوو؟ بۆچی تە د دلێ خۆ دا ڤیا ڤێ چەندێ بكەی؟ تە درەو ل خەلكی نەكر، لێ تە ل خودێ كر!»5گاڤا حەنانیای گوهـ ل ڤێ ئاخفتنێ بووی، كەفتە ئەردی و مر، ترسەكا مەزن ب سەر وان هەمیان دا هات، ئەوێن ئەڤ تشتە بهیستی.6هندەك گەنجان حەنانیا كفن كر و برە ژ دەرڤە و ڤەشارت.7پشتی سێ دەمژمێران هەڤژینا حەنانیای هات و وێ نەدزانی چ رویدایە.8پەترۆسی پرسیار ژێ كر: «ئەرێ بێژە من هەوە زەڤی ب ڤی بهای فرۆتیە؟» ئینا بەرسڤ دا: «بەلێ، ب ڤی بهای.»9پەترۆسی گۆتێ: «بۆچی هوین ل سەر تاقیكرنا گیانێ خودانی ل گەل ئێك رێككەفتن؟ ئها ئەڤە پێژنا ئەوێن هەڤژینێ تە ڤەشارتی یا ل بەر دەرگەهی دهێت، دێ تە ژی هەلگرن و بەنە ژ دەرڤە!»10د گاڤێ دا ئەو ژی كەفتە بەرپێیێن پەترۆسی و مر. دەمێ گەنج ب ژۆر كەفتین و دیتی یا مری، ئەو ژی هەلگرت و ب رەخ هەڤژینێ وێ ڤە ڤەشارت.11ترسەكا مەزن ب سەر هەمی جڤاكا باوەردارێن مەسیحی[a]  و هەمی ئەوێن ئەڤ نوچە گوهـ لێ بووین دا هات.هنارتی گەلەكان ساخ دكەن 12ل سەر دەستێ هنارتیان گەلەك نیشان و مەندەهۆشی د ناڤ مللەتی دا دهاتنە كرن. ئەو هەمی ب ئێك دل ل ئەیوانا سلێمانی كۆم دبوون13و كەسەكی ژ ئەوێن دی وێرەكی نەبوو بگەهیتە وان، لێ خەلكی رێز لێ دگرت14و ژمارەیا ئەوێن باوەری ب خودانی دئینا، هێشتا زێدەتر لێ دهات، ژنك و زەڵام كۆم ب كۆم دهاتن،15هەتا خەلكی نەساخێن خۆ دئینانە كۆلان و جادەیان و ددانانە سەر تەخت و نڤینان داكو دەمێ پەترۆس دبوریت، ب كێماسی سیبەرا وی ب هندەك ژ وان بكەڤیت.16خەلك ژ باژێڕێن دەوروبەرێن ئورشەلیمێ ژی خڕڤە دبوون، نەساخ و ئەوێن ژ لایێ گیانێن پیس ڤە دهاتنە ئازاردان دئینان و هەمی ساخ دبوون.هنارتی ب خرابی دهێنە تەنگاڤ كرن 17ئینا سەرۆككاهنی و ئەو كەسێن د گەل دا، كو ژ لایەنگرێن سەدوقیان بوون، ژ چاڤپێڕانەبوونێ تژی بوون.18هنارتی گرتن و هاڤێتنە د زیندانا گشتی دا،19لێ ب شەڤێ فریشتەیەكێ خودانی[b]  دەرگەهێن زیندانێ ڤەكرن و بەردان و گۆتە وان:20«هەڕن، د حەوشا پەرستگەهێ دا راوەستن و هەمی پەیاما ڤێ ژیانا نوی بۆ خەلكی ڤەگێڕن.»21ئینا وان گوهداری كر و ل گەل ئەلندێ چوونە پەرستگەهێ و دەست ب فێركرنا خەلكی كر.ب داخوازا سەرۆككاهنی و ئەوێن د گەل دا، جڤاتێ كۆمبوونەك گرێ دا، هەمی ریهسپیێن گەلێ ئیسرائیل لێ ئامادە بوون و فەرمان دا كو هنارتیان ژ زیندانێ بۆ بینن،22لێ دەمێ زێرەڤان چووینێ، د زیندانێ دا نەدیتن، ئینا زڤڕینەڤە و ئەڤ چەندە راگەهاند.23گۆتن: «مە دیت دەرگەهێن زیندانێ ب موكمی د گرتینە، زێرەڤان ژی ل بەر دەرگەهان د راوەستیاینە، لێ گاڤا مە ڤەكرین، مە كەسەك د ژۆرڤە نەدیت.»24دەمێ سەرۆكێ زێرەڤانێن پەرستگەهێ و سەرۆكێن كاهنان گوهـ ل ڤێ ئاخفتنێ بووی، ل دۆر ڤێ چەندێ هزرێن وان ئالۆز بوون، كا دویماهیا ڤێ چەندێ دێ چ بیت!25پاشی زەڵامەك هاتە جڤاتێ و گۆت: «ئەو زەڵامێن هەوە كرینە د زیندانێ دا، ئها نوكە د حەوشا پەرستگەهێ دا د راوەستیاینە و یێ خەلكی فێر دكەن!»26ئینا سەرۆكێ زێرەڤانان و زەڵامێن خۆ چوون و هنارتی ئینان بێی كو هێزێ ل گەل ب كار بینن، ژ ترسێن مللەتی نەكو بەرباران بكەن.27دەمێ ل وێرێ ئامادە كرین، ل بەرسینگێ جڤاتێ راوەستاندن و سەرۆككاهنی پرسیار ژێ كر28و گۆت: «مە فەرمانەكا دژوار ل هەوە كر، كو هوین ب ڤی ناڤی فێركرنێ نەكەن، لێ ئەڤە هەوە ئورشەلیم ب فێركرنا خۆ تژی كر و هەوە دڤێت مە ب رشتنا خوینا وی گونەهبار بكەن!»29پەترۆس و هنارتیان بەرسڤ دا: «پێدڤیە گوهداریا خودێ بهێتە كرن نە یا مرۆڤان!30خودایێ بابكالێن مە عیسا راكرەڤە، ئەوێ هەوە ب داری ڤە هەلاویستی و كوشتی31لێ خودێ ل دەستێ خۆ یێ راستێ دانا و كرە سەرۆك و قورتالكەر، دا ئیسرائیلیان ژ گونەهێن وان ڤەگەڕینیت و لێ ببوریت32و ئەم شاهدەییێ ل سەر ڤێ چەندێ ددەین، هەروەسا گیانێ پیرۆز ژی یێ كو خودێ دایە وان كەسێن گوهداریا وی دكەن شاهدەییێ ددەت.»33دەمێ كۆمبوویان گوهـ ل ڤێ ئاخفتنێ بووی، تۆڕە بوون و بڕیار دا هنارتیان بكوژن.34لێ ئێك ژ ئەندامێن جڤاتێ ناڤێ وی گەمالائیل بوو، هەمی خەلكی رێز لێ دگرت و مامۆستایێ دەستووری بوو و ژ لایەنگرێن فەریسیان بوو، رابوو ژ پێرڤە و فەرمان دا كو هنارتیان بۆ دەمەكی ببەنە ژ دەرڤە.35گۆتە كۆمبوویان: «گەلی ئیسرائیلیان، هشیار بن ل سەر وی كارێ هەوە ل بەرە ل گەل ڤان كەسان بكەن.36بەری دەمەكێ كێم توداس رابوو و گۆتی ئەز مرۆڤەكێ مەزنم، ئینا چوار سەد زەڵام ب دویڤ كەفتن، لێ هاتە كوشتن و دیڤەلانكێن وی بەڵاڤ بوون و بزاڤا وان نەما.37پشتی هنگی، ل دەمێ سەرژمێركرنێ، یەهودایێ جەلیلی رابوو و گەلەك مرۆڤ د سەردا برن و ب دویڤ خۆ ئێخستن، لێ ئەو ژی ژ ناڤ چوو و دیڤەلانكێن وی بەڵاڤ بوون.38ئەڤجا نوكە ئەز هەوە ئاگەهدار دكەم، كو هوین خۆ ژ ڤان مرۆڤان بدەنە پاش و بهێلنە ب تنێ. ئەگەر ئەو بیر و باوەری یان ئەڤ كارە ژ لایێ مرۆڤان ڤە بیت، دێ هێتە هەڕفاندن.39لێ ئەگەر ژ لایێ خودێ ڤە بیت، هوین نەشێن ل بەرامبەر راوەستن، نەكو هوین خۆ ببینن، یێ دژی خودێ شەڕی دكەن.»ئینا ئەندامێن جڤاتێ ب ئاخفتنا وی قاییل بوون40و هنارتی ئینان و قامچی دان و فەرمان لێ كر، كو ب ناڤێ عیسای فێربوونێ نەكەن و پاشی ئازاد كرن.41ئەڤجا هنارتی ب دلخۆشی ژ جڤاتێ دەركەفتن، چنكو ئەو ل وێ باوەریێ بوون، كو بۆ وان شانازیە ژ بەر ناڤێ عیسای بهێنە بێڕێزكرن.42ئەوان هەر رۆژ ل پەرستگەهێ و ل مالان خەلك فێر دكر و بێ راوەستیان مزگینی ددا كو مەسیح، عیسایە.
a.  5‏:11 q جڤاكا باوەردارێن مەسیحی: ئانكو كەنیسە. ل فەرهەنگۆكێ بنێڕە جڤاك*.
b.  5‏:19 ل ڤێرێ ‹خودان› جهناڤێ خودێیە، ل فەرهەنگۆكێ بنێڕە خودان*.

كارێن هنارتیان   به‌شێ 4كارێن هنارتیان   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 6هەلبژارتنا حەفت كەسان بۆ هاریكاریا هنارتیان 1ل وان رۆژان، دەمێ شاگرد مشە دبوون، جوهیێن یونانی[a]  نەرازیبوونا خۆ ل سەر عیبرانیان دیار كر، چنكو بیژنێن وان د هاریكاریێن رۆژانە دا دهاتنە پشت گوهـ ڤە ئێخستن.2ئینا هەر دوازدە هنارتیان گازی كۆما شاگردان كر و گۆتنێ: «یا باش نینە، ئەم پەیڤا خودێ بهێلین داكو هاریكاریان بەڵاڤ بكەین.3ئەڤجا گەلی برایان، د ناڤ خۆ دا حەفت زەڵامان هەلبژێرن كو ناڤودەنگێن وان یێ باش بیت و دپڕ بن ژ گیانێ پیرۆز و ئاقلمەندیێ، دا وان دانینە سەر ڤی كاری.4لێ ئەم دێ ل سەر نڤێژان و خزمەتا پەیڤێ د بەردەوام بین.»5ئەڤ پێشنیارە ب دلێ هەمی جەماوەری بوو، وان ژی: ستیڤانۆس، زەڵامەكێ پڕی باوەریێ و گیانێ پیرۆز، هەروەسا فیلیپۆس، پروخورس، نیكانور، تیمون، پەرمیناس و نیقولاوسێ ئەنتاكیایی ئەوێ بوویە جوهی، هەلبژارتن.6جەماوەری ئەڤ هەر حەفتە ل بەرامبەر هنارتیان راوەستاندن، هنارتیان ژی نڤێژ كرن و دەستێن خۆ دانانە سەر وان.7ئینا پەیڤا خودێ پتر بەڵاڤ دبوو و ژمارەیا شاگردان ل ئورشەلیمێ گەلەك زێدە دبوو، هەروەسا گەلەك ژ كاهنان ملكەچی باوەریێ بوون.گرتنا ستیڤانۆسی 8ستیڤانۆسێ پڕ ژ كەرەم و هێزێ، مەندەهۆشی و نیشانێن مەزن ل ناڤ مللەتی دكرن،9لێ هندەك جوهیێن ‹كنیشتەیا[b]  ئازادكریان› ژ قەیرەوانێ و ئەسكەندەریێ، ل گەل هندەكێن دی ژ هەرێمێن كیلیكیا و ئاسیا رابوون و گەنگەشە ل گەل ستیڤانۆسی كر.10لێ ئەو نەشیان ل بەر ئاقلمەندیا وی و ئەو گیانێ پێ دئاخفت راوەستن.11ئەڤجا وان هندەك زەڵام بەرتیل كرن دا ببێژن: «مە گوهـ ل ستیڤانۆسی بوو دەربارەی مووسای و خودێ كوفری دكرن.»12هۆسا وان مللەت، ریهسپی و مامۆستایێن دەستووری ل ستیڤانۆسی ئاراندن. ئەڤجا گرت و ئینا جڤاتێ13و هندەك شاهدێن درەوین ئینان و گۆتن: «ئەڤە بەردەوام ئاخفتنا دژی پەرستگەهێ و دەستوورێ مووسای دبێژیت،14چنكو مە گوهـ لێ بوو یێ دبێژیت، كو عیسایێ ناسیرەیی دێ ڤێ پەرستگەهێ هەڕفینیت و ئەو داب و نەریتێن مە ژ مووسای وەرگرتین دێ گوهۆڕیت.»15دەمێ ئەوێن ل جڤاتێ روینشتی بەرێ خۆ دایە دێمێ وی، دیتن هەروەكو دێمێ فریشتەیانە.
a.  6‏:1 q جوهیێن یونانی: ئەون یێن ژ دەرڤەی ئەردێ ئیسرائیلێ دژیان و ب زمانێ یونانی دئاخفتن.
b.  6‏:9 q كنیشتە: جهێ پەرستنێ یێ جوهیان. ل فەرهەنگۆكێ بنێڕە. 

كارێن هنارتیان   به‌شێ 5كارێن هنارتیان   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 7ئاخفتنا ستیڤانۆسی ل بەرامبەری جڤاتێ 1ئینا سەرۆككاهنی پرسیار ژ ستیڤانۆسی كر: «ئەرێ ئەڤ چەندە راستە؟»2بەرسڤا وی دا: «گەلی باب و برایان، گوهێ خۆ بدەنە من: دەمێ بابێ مە ئیبراهیم ل مێزۆپۆتامیا، بەری بچیتە حەڕانێ و لێ بژیت، خودایێ مەزن بۆ وی دیار بوو3و گۆتێ: ‹ئەرد و كەسوكارێن خۆ بهێلە و هەڕە وی ئەردێ ئەز دێ نیشا تە دەم.›[a] 4ئینا ئەو ژ ئەردێ كلدانیان دەركەفت و ل حەڕانێ ئاكنجی بوو، ما ل وێرێ هەتا بابێ وی مری و خودێ ئینایە ڤی ئەردێ هوین نوكە لێ دژین.5خودێ ل وێرێ چ میرات نەدایێ، خۆ جهێ پێیەكی ژی. ل وی دەمی یێ بێ كوڕ بوو و خودێ پەیمان دایێ، كو دێ ڤی ئەردی دەتە وی و وێ دویندەها[b]  ل پشتی وی دهێت.6خودێ گۆت كو دویندەها وی دێ ل وەڵاتەكێ بیانی ئاوارە بن و ئەو خەلك دێ وان كەنە بەنی و بۆ دەمێ چوار سەد ساڵان تەپەسەر كەن.7هەروەسا گۆت: ‹لێ ئەز دێ وی مللەتی سزا دەم، ئەوێ وان دكەتە بەنیێن خۆ، پشتی هنگی دێ دەركەڤن و دێ هێن ل ڤی جهی من پەرێسن.›[c] 8ئینا خودێ پەیمانا سونەتكرنێ دا ئیبراهیمی، ئەڤجا دەمێ ئیسحاق ژێبووی، ل رۆژا هەشتێ ژ ژیێ وی سونەت كر، ئیسحاقی ژی یەعقوب ژێبوو و یەعقوبی ژی هەر دوازدە بابكال.9بابكالان چاڤ ب یوسڤی رانەبوون و فرۆت و ل مسرێ بوو بەنی، لێ خودێ د گەل دا بوو10و ژ هەمی نەخۆشیێن ب سەری هاتین قورتال كر و ئاقلمەندی و چاكی ل نك فیرعەونێ پاشایێ مسرێ دانێ، فیرعەونی ژی ئەو ل سەر مسرێ و هەمی سامانێ خۆ كرە دەستهەلاتدار.11پشتی هنگی كولب كەفتە د مسرێ و كەنعانێ دا، تەنگاڤیەكا مەزن ب سەر هەمیان دا هات و بابكالێن مە نەشیان خوارنێ پەیدا بكەن.12دەمێ یەعقوبی بهیستی، كو ل مسرێ گەنمێ هەی، وی بۆ جارا ئێكێ بابكالێن مە هنارتنە وێرێ.13دەمێ بۆ جارا دوویێ هنارتین، یوسڤی خۆ بۆ وان دا نیاسین و بنیاتێ یوسڤی بۆ فیرعەونی دیار بوو،14هنگی یوسڤی هنارتە ب دویڤ بابێ خۆ یەعقوبی و بنەمالا وی را، كو ئەو حەفتێ و پێنج كەس بوون.15ئینا یەعقوب خواركەفتە مسرێ و ل وێرێ ئەو و بابكالێن مە مرن.16پاشی ڤەگوهاستنە شەخەمێ و ل وی گۆڕی هاتنە ڤەشارتن، ئەوێ ئیبراهیمی ژ كوڕێن حەمۆری ل شەخەمێ ب كۆژمەكێ پارەی كڕی.17دەمێ بجههاتنا سۆزا خودێ دایە ئیبراهیمی نێزیك دبوو، خەلك ل مسرێ بەرەڤ زێدەبوونێ ڤە دچوون.18پاشی پاشایەكێ نوی ل مسرێ رابوو، ئەوی چ ژ یوسڤی نەدزانی،19ئینا بێبەختی ل گەلێ مە كر و بابێن مە ئێشاندن تا نەچار كرین، كو دەست ژ زاڕۆكێن خۆ بەردەن، دا بمرن.20ل وی دەمی مووسا ژ دایك بوو و گەلەك ژ لایێ خودێ ڤە یێ بەركەفتی بوو و دایك و بابێن وی بۆ دەمێ سێ هەیڤان ل مالا خۆ ب خودان دكر،21لێ ل دویماهیێ ئەو نەچار بوون، كو بهێلن. كچا فیرعەونی ئەو قورتال كر و هەروەكو كوڕێ خۆ ب خودان كر.22مووسا فێری هەمی زانین و ئاقلمەندیێن مسرێ بوو و د كار و ئاخفتنێن خۆ دا، مرۆڤەكێ ژێهاتی بوو.23دەمێ ژیێ وی بوویە چل ساڵ، دلێ وی گۆتێ سەرەدانا برایێن خۆ، مللەتێ ئیسرائیل، بكە.24دیت ستەم یا ل ئێكی دهێتە كرن، ئینا بەڕەڤانی ژێ كر و تۆلا وی ستاند و ئەوێ مسری كوشت.25مووسا د وێ هیڤیێ دا بوو، كو برایێن وی تێبگەهن، دێ خودێ وان ل سەر دەستێن وی قورتال كەت، لێ ئەو تێنەگەهشتن26و ل رۆژا پاشتر مووسای دوو ژ وان دیتن یێ شەڕی دكەن، وی بزاڤ كر وان پێك بینیت و گۆت: ‹هوین برانە، بۆچی هوین زۆرداریێ ل ئێكودوو دكەن؟›27لێ ئەوێ زۆرداری ل هەڤمللەتێ خۆ دكر، مووسا پالدا رەخەكی و گۆتێ: ‹كێ تۆ ل سەر مە كریە سەرۆك و دادوەر؟28تە دڤێت من ژی بكوژی هەروەكو تە دوهی ئەوێ مسری كوشتی؟›29دەمێ مووسای ئەڤە بهیستی، رەڤی و چوو دەڤەرا مەدیەنێ و وەكو بیانیەك ل وێرێ ژیا و دوو كوڕ بوون.30پشتی چل ساڵ بورین، دەمێ مووسا ل بیابانا چیایێ سینا، فریشتەیەك بۆ وی د ناڤ گوڕیا ئاگرێ تڕاشەكێ را دیار بوو،31دەمێ مووسای ئەڤ دیمەنە دیتی، حێبەتی بوو و خۆ نێزیك كر دا بزانیت كا ئەو چیە، وی گوهـ لێ بوو دەنگێ خودانی یێ گازی دكەتێ:32‹ئەز خودایێ بابكالێن تەمە، خودایێ ئیبراهیمی و ئیسحاقی و یەعقوبی،› ئەڤجا مووسا لەرزی و نەوێریا بەرێ خۆ بدەتێ.33وی دەمی خودانی گۆتێ: ‹پێلاڤێن خۆ ژ پێیێن خۆ بئێخە، چنكو ئەو جهێ تۆ لێ راوەستیای ئەردەكێ پیرۆزە،34من باش تەپەسەریا گەلێ خۆ د مسرێ دا دیت و گوهـ ل نالینێن وان بوو، ئینا ئەز هاتمە خوار، دا وان رزگار بكەم. ئەڤجا نوكە وەرە، دا ئەز تە بهنێرمە مسرێ.›[d] 35ئەڤە ئەو مووسایە ئەوێ وان رەتكری و گۆتیێ: ‹كێ تۆ ل سەر مە كریە سەرۆك و دادوەر؟› هەر ئەوە یێ خودێ وەك سەرۆك و رزگاركەر هنارتی، ب رێكا فریشتەیێ بۆ وی د ناڤ تڕاشێ را دیار بووی.36ئەوی گەلێ خۆ ژ مسرێ ئینا دەر، ل مسرێ و ل دەریایا سۆر و چل ساڵان ل بیابانێ نیشان و مەندەهۆشی دكرن.37ئەڤە ئەو مووسایە ئەوێ گۆتیە ئیسرائیلیان: ‹خودێ دێ پێغەمبەرەكێ وەكو من ژ ناڤ برایێن هەوە هنێریت›[e] 38و ئەڤە ئەو بوو ئەوێ د جڤاتێ دا ل بیابانێ، فریشتە ل سەر چیایێ سینا ل گەل وی ئاخفتی و ل گەل بابێن مە بوو، ئەوێ پەیڤێن ژیاندار وەرگرتین، داكو بگەهینیتە مە.39بابێن مە نەدڤیا گوهداریا وی بكەن، لێ ئەوان ئەو لادا و دلێ وان دچوویێ بۆ مسرێ ڤەگەڕنەڤە.40گۆتنە هارونی: ‹بۆ مە هندەك خوداوەندان چێكە، داكو ل پێشیا مە بچن، چنكو ئەم نزانین چ ل مووسای هاتیە، ئەوێ ئەم ژ ئەردێ مسرێ دەرئێخستین!›41ل وان رۆژان ئەوان پووتەكێ[f]  ل سەر شێوەیێ گۆلكی چێكر و قوربانەك بۆ پێشكێش كر و ئاهەنگەكا بێتۆرەیێ بۆ كارێ دەستێن خۆ گێڕا.42ئەڤجا خودێ پشتا خۆ دا وان و هێلا ستێرێن ئەسمانی بپەرێسن، هەروەكو د پەرتووكا پێغەمبەران دا هاتیە نڤیسین:‹هەی بنەمالا ئیسرائیل، ئەرێ هەوە ب درێژاهیا چل ساڵان ل بیابانێ قوربان و پێشكێشی بۆ من داینە؟43نەخێر، لێ هەوە خیڤەتا مۆلەخی[g]  و ستێرا خوداوەندێ خۆ رایفانی[h]  هەلگرتن،ئەو پەیكەرێن هەوە چێكرین داكو بپەرێسن،44خیڤەتا شاهدەییێ ژی ل بیابانێ ل گەل بابێن مە بوو. ئەو وەسا هاتبوو چێكرن، هەروەكو خودێ فەرمان ل مووسای كری، كو ل دویڤ وێ نموونەیا وی دیتی چێكەت.45ئەڤجا ئەو بۆ بابێن مە ما و وان ل گەل یەشوعی برە د ناڤ ئەردێ وان مللەتان دا، ئەوێن خودێ ل بەر سینگێ بابێن مە دەرئێخستین. ئەو تا سەردەمێ داوودی ل وێرێ ما.46داوود جهێ رەزامەندیا خودێ بوو و وی دەستویری خواست كو ئەو جهەكێ ئاكنجیبوونێ بۆ خودایێ یەعقوبی پەیدا بكەت.47لێ یێ خانیەك بۆ خودێ ئاڤاكری سلێمان بوو.48هەر چەندە ئەوێ هەری بلند ل خانیێن دەستێن مرۆڤان ئاڤاكری ئاكنجی نابیت، هەروەكو پێغەمبەری گۆتی:49‹خودان دبێژیت: ئەسمان تەختێ منە،و ئەرد تەختەپێیێ منە.50ئەرێ ما نە دەستێن من ئەڤ تشتە هەمی چێكرینە؟›[i] »51پاشی ستیڤانۆسی گۆت: «گەلی سەرهشكان، هەی دل و گوهێن سونەتنەكری! هوین هەروەكو بابێن خۆنە، هەمی دەمان بەرهنگارێن گیانێ پیرۆزن!52ما بابێن هەوە كیژ پێغەمبەر تەپەسەر نەكریە؟ وان ئەو كوشتن یێن پێشوەخت هاتنا یێ راست و دروست راگەهاندی، ئەو راست و دروستێ هوین نوكە بووینە بێبەخت و كوژەكێن وی!53هوین ئەون یێن كو دەستوور ژ دەستێن فریشتەیان وەرگرتی و ب جهـ نەئینای.»بەربارانكرنا ستیڤانۆسی 54دەمێ كۆمبوویان گوهـ ل ئاخفتنا ستیڤانۆسی بووی، ژ دل تۆڕە بوون و ددانێن خۆ هوسین.55لێ ستیڤانۆس ژ گیانێ پیرۆز یێ پڕ بوو، ئەوی بەرێ خۆ دا ئەسمانان و مەزناهیا خودێ دیت و دیت كو عیسا ل دەستێ خودێ یێ راستێ یێ راوەستیایە.56گۆت: «ئەڤە ئەز یێ ئەسمانی ڤەكری دبینم و كوڕێ مرۆڤ[j]  یێ ل دەستێ خودێ یێ راستێ راوەستیایە!»57ئەڤجا ئەوان ب دەنگەكێ بلند گازی كر و گوهێن خۆ گرتن و پێكڤە هێرشەك ئینانە سەر58و دەرئێخستە ژ دەرڤەی باژێڕی و دەست هاڤێتنە بەربارانكرنا وی و شاهدان جلكێن خۆ ل بەر پێیێن گەنجەكی دانان، ناڤێ وی شائوول بوو.59ل دەمێ ئەوان ستیڤانۆس بەرباران دكر، ئەوی گازی دكر «خودان عیسا، گیانێ من وەرگرە.»60پاشی چۆكڤەدان و ب دەنگەكێ بلند كرە گازی: «خودان، ئەڤێ گونەهێ ل سەر وان نەگرە!» ئەڤە گۆت و نڤست[k] .
a.  7‏:3 دەستپێكرن 12‏:1
b.  7‏:5 q دویندەه: نەسل یان زوڕیەت
c.  7‏:7 دەستپێكرن 15‏:13‏-14
d.  7‏:30‏-34 دەركەفتن 3‏:1‏-10
e.  7‏:37 گۆتارا مووسای 18‏:15
f.  7‏:41 q پووت: صەنەم
g.  7‏:43 q مۆلەخ: پووت (صەنەم)ێ مللەتێن سامی بوو. وان زاڕۆكێن خۆ وەكو قوربان بۆ وی دهاڤێتنە د ناڤ ئاگری دا.
h.  7‏:43 q رایفان: ئێك ژ خوداوەندێن مسریان بوو.
i.  7‏:50 ئیشایا 66‏:1‏-2
j.  7‏:56 q كوڕێ مرۆڤ: ناڤەكە بۆ مەسیحی. ل فەرهەنگۆكێ بنێڕە.
k.  7‏:60 q نڤست: ل پەیمانا نوی ‹نڤستن› هێمایێ مرنێیە.

كارێن هنارتیان   به‌شێ 6كارێن هنارتیان   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 81شائوول ژی ل سەر كوشتنا ستیڤانۆسی یێ رازی بوو.هەر د وێ رۆژێ دا جڤاكا باوەرداران ل ئورشەلیمێ تووشی تەپەسەریەكا دژوار بوو. ژبلی هنارتیان هەمی باوەردار ل دەڤەرێن یەهودیایێ و سامەریایێ بەڵاڤ بوون.جڤاكا باوەرداران دهێتە تەنگاڤكرن 2هندەك زەڵامێن ژ خودێ ترس ستیڤانۆس ڤەشارت و گەلەك بۆ وی گریان.3شائوولی بزاڤ دكر كو جڤاكێ ژ ناڤ ببەت. ئەو مال ب مال دگەڕیا، ژنك و زەڵام رادكێشان و دهاڤێتنە د زیندانێ دا.فیلیپۆس ل سامەریایێ مزگینیێ ددەت 4ئەوێن بەڵاڤ بووین ژ جهەكی دچوونە جهەكی و مزگینی ب پەیڤێ ددان،5فیلیپۆس ژی خواركەفتە باژێڕەكی ل دەڤەرا سامەریایێ و بۆ خەلكێ وێ مزگینی ب مەسیحی رادگەهاند.6دەمێ جەماوەری ئەو نیشانێن وی دكرن بهیستین و دیتین، هەمیان ب ئێك دل گوهێ خۆ ددا گۆتنێن وی.7چنكو گیانێن پیس، ب قێڕیێن بلند ڤە، ژ گەلەك كەسان دەردكەفتن و گەلەكێن فاڵنجی و لەنگ هاتنە ساخكرن.8ئینا دلخۆشی ل باژێڕی بەڵاڤ بوو.شەمعونێ جادووگەر 9ل وی باژێڕی زەڵامەك هەبوو ناڤێ وی شەمعون بوو، ئەوی ژمێژە وەرە جادووگەری دكر و خەلكێ سامەریایێ مەندەهۆش دكر و دگۆت: ئەز زەڵامەكێ مەزنم.10هەمیان ژ بچویكی تا مەزنی گوهداریا وی دكر و دگۆتن: «ئەڤ زەڵامە هێزا مەزن یا خودێیە.»11ئەوان گوهێ خۆ ددایێ، چنكو بۆ دەمەكێ درێژ ئەو ب كارێن جادووگەریێ دهاتنە مەندەهۆشكرن.12لێ دەمێ ئەوان باوەری ب ئاخفتنا فیلیپۆسی ئینای، ئەوێ مزگینیا پاشایەتیا خودێ و ناڤێ عیسایێ مەسیح دایێ، ژنك و زەڵام دهاتنە تافیركرن.13شەمعونی ژی باوەری ئینا و هاتە تافیركرن و هەمی دەمان ل گەل فیلیپۆسی بوو. وی ئەو نیشان و حنێرێن مەزن دیتن، ئەوێن كو ل سەر دەستێ فیلیپۆسی هاتینە كرن، ئەڤجا مەندەهۆش بوو.14دەمێ هنارتیان ل ئورشەلیمێ بهیستی كو خەلكێ سامەریایێ پەیڤا خودێ یا وەرگرتی، پەترۆس و یوحەننا بۆ هنارتن.15دەمێ خواركەفتین، هەردوویان نڤێژ بۆ خەلكێ سامەریایێ كرن، دا گیانێ پیرۆز وەرگرن.16چنكو گیانێ پیرۆز هێشتا بۆ كەسەكێ ژ وان نەهاتبوو، ب تنێ ئەو ب ناڤێ خودان عیسای هاتبوونە تافیركرن.17پاشی پەترۆس و یوحەننای دەستێن خۆ دانانە سەر وان و ئەوان گیانێ پیرۆز وەرگرت.18دەمێ شەمعونی دیتی گیانێ پیرۆز ب رێكا دەست ل سەر دانانێ ژ هنارتیان گەهشتە باوەرداران، وی پارە پێشكێشی پەترۆس و یوحەننای كرن19و گۆتێ: «ڤێ شیانێ بدەنە من ژی، داكو هەر كەسەكێ ئەز دەستێ خۆ ب سەر دا بینم، گیانێ پیرۆز وەرگریت.»20لێ پەترۆسی گۆتێ: «بلا زیڤێ تە ل گەل تە وێران ببیت، چنكو تە هزر دكر كو تۆ دێ خەلاتێ خودێ ب پارەیێ خۆ كڕی!21تە چ بەهر د ڤێ چەندێ دا نینە، چنكو دلێ تە بەرامبەر خودێ نە یێ راستە.22ئەڤجا ژ خرابیێن خۆ ڤەگەڕە و داخوازێ ژ خودانی بكە، بەلكو ل مەرەما دلێ تە ببوریت،23چنكو ئەز دبینم تۆ یێ د تەحلاتیا زكڕەشیێ و خەفكا گونەهان دا!»24ئینا شەمعونی بەرسڤ دا: «ژ بەر من داخوازێ ژ خودانی بكەن، دا چ تشتێ هەوە گۆتی ب سەر من دا نەهێت.»25دەمێ پەترۆس و یوحەننای شاهدە دای و ب پەیڤا خودانی ئاخفتین، ڤەگەڕیانە ئورشەلیمێ و مزگینی دا گەلەك گوندێن سامەریان.فیلیپۆس و حەبەشی 26لێ ڤێ گاڤێ فریشتەیەكێ خودانی[a]  ل گەل فیلیپۆسی ئاخفت و گۆت: «رابە و بەرەڤ باشووری هەڕە، ل سەر وێ رێكا ژ ئورشەلیم خواركەڤیتە غەززە.» كو ئەو جهەكێ چۆلە.27ئینا رابوو و چوو و د رێكا خۆ دا زەڵامەكێ حەبەشی یێ خەساندی دیت، وەزیرێ گەنجینێ بوو ل نك كەنداكا شاژنا حەبەشیان. ئەو بۆ پەرستنێ هاتبوو ئورشەلیمێ.28د رێكا خۆ دا بۆ حەبەشە د ناڤ گالیسكەیا[b]  خۆ دا یێ روینشتی بوو و پەرتووكا ئیشایا پێغەمبەری دخواند،29ئینا گیانێ پیرۆز گۆتە فیلیپۆسی: «پێشكەڤە و ل گەل ڤێ گالیسكەیێ بە!»30فیلیپۆس ب لەز چوو نك گالیسكەیێ و گوهـ ل ئەوێ خەساندی بوو، یێ پەرتووكا ئیشایای دخوینیت و ژێ پرسی: «ئەرێ ئەوا تۆ دخوینی تۆ تێدگەهی؟»31ئینا بەرسڤ دا: «ئەز دێ چەوا تێگەهم، ئەگەر كەس بۆ من شڕۆڤە نەكەت؟» و داخواز ژ فیلیپۆسی كر كو ل گالیسكەیێ سیار بیت و ل گەل روینیت.32خەساندی گەهشت بوو وێ پشكا نڤیسارێ ئەوا دبێژیت:«وەكو پەزەكی بۆ ڤەكوشتنێ هاتە برن33ئەو هاتە كرێتكرن و مافێ وی ژێ هاتە ستاندن.كی دێ دەربارەی دویندەها[c]  وی ئاخڤیت؟34خەساندی پرسیار ژ فیلیپۆسی كر: «بێژە من ئەو كیە، پێغەمبەر دەربارەی وی دئاخڤیت؟ ئەو دەربارەی خۆ یان مرۆڤەكێ دی دئاخڤیت؟»35ئەڤجا فیلیپۆس ئاخفت و ژ ڤێ پشكا نڤیسارێ دەست پێ كر و مزگینیا عیسای دایێ.36دەمێ گالیسكە ب رێكێ دچوو، گەهشتنە جهەكێ ب ئاڤ، یێ خەساندی گۆت: «ئەڤە ئاڤ! ئەو چیە ناهێلیت ئەز بهێمە تافیركرن؟»37فیلیپۆسی بەرسڤا وی دا: «ئەڤ چەندە چێدبیت، ئەگەر تۆ ژ هەمی دلێ خۆ باوەریێ بینی.» خەساندی گۆت: «ئەز باوەریێ دئینم، كو عیسایێ مەسیح كوڕێ خودێیە.»38فەرمان دا كو گالیسكە بڕاوەستیت و پێكڤە چوونە سەر ئاڤێ و فیلیپۆسی خەساندی تافیركر39و چەوا ژ ئاڤێ دەركەفتن گیانێ خودانی فیلیپۆس بر و یێ خەساندی ئەو نەدیت و ب دلخۆشی ب رێكا خۆ چوو.40لێ فیلیپۆس ل ئەشدۆدێ هاتە دیتن و ب بەردەوامی مزگینی دگەهاندە هەمی باژێڕان هەتا گەهشتیە قەیسەریێ.
a.  8‏:26 ل ڤێرێ ‹خودان› جهناڤێ خودێیە، ل فەرهەنگۆكێ بنێڕە خودان*.
b.  8‏:28 q گالیسكە: عەرەبانەیەكا تایبەتە دئێخنە دویڤ هەسپان و دوو خڕخال هەنە، ژ بۆ ڤەگوهاستنا متا یان مرۆڤان.
c.  8‏:33 q دویندەه: نەسل یان زوڕیەت

كارێن هنارتیان   به‌شێ 7كارێن هنارتیان   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 9لخۆزڤڕینا شائوولی 1لێ شائوولی هێشتا گەف ل شاگردێن خودانی دكرن كو وان بدەتە كوشتن. ئەڤجا ئەو چوو نك سەرۆككاهنی2و داخوازا نامەیان ژێ كر بۆ كنیشتەیێن دیمەشقێ، داكو ئەگەر كەسەك دیت ل سەر ڤێ رێبازێ[a]  دچیت، زەڵام بیت یان ژنك، ب گرێدایی بینیتە ئورشەلیمێ.3دەمێ ئەو بڕێڤە بەرەڤ دیمەشقێ دچوو و نێزیك بووی، ژ نشكەكێ ڤە شەوقا رۆناهیەكێ ژ ئەسمانی دەوروبەرێن وی روهن كر،4ئینا كەفتە ئەردی و گوهـ ل دەنگەكی بوو یێ دبێژیتێ: «شائوول! شائوول! بۆچی تۆ من تەپەسەر دكەی؟»5ئینا وی گۆت: «تۆ كی ئەزبەنی؟» دەنگی گۆتێ: «ئەز عیسامە، ئەوێ تۆ وی تەپەسەر دكەی.6نوكە رابە و هەڕە باژێڕی، دێ بۆ تە هێتە گۆتن كا دێ چ كەی.»7رێڤنگێن ل گەل شائوولی بێدەنگ راوەستیان، چنكو گوهـ ل دەنگی بوو، لێ وان كەسەك نەدیت.8شائوول ژ ئەردی رابوو، لێ دەمێ چاڤێن خۆ ڤەكرین، ئەوی چ نەدیت، ئینا ئەوان دەستێ وی گرت و برە دیمەشقێ.9سێ رۆژان ل وێرێ ما، نەددیت و نەدخوار و نەڤەدخوار.10ل دیمەشقێ شاگردەكێ خودانی هەبوو، ناڤێ وی حەنانیا بوو، خودانی د بینینەكێ دا گازی كرێ: «حەنانیا!» وی گۆت: «بەلێ، خودان.»11خودانی گۆتێ: «هەڕە وێ جادەیا دبێژنێ راست و ل مالا یەهودای پرسیارا زەڵامەكێ ژ تەرسۆسێ بكە، ناڤێ وی شائوولە، ئەو ڤێ گاڤێ ل وێرێ یێ نڤێژێ دكەت.12شائوولی د بینینەكێ دا زەڵامەك دیت، ناڤێ وی حەنانیا بوو دهاتە د ژۆرڤە و دەستێ خۆ ددانا سەر وی، دا بیناهیێ بكەتەڤە.»13ئینا حەنانیای گۆتە خودانی: «خودان، دەربارەی ڤی زەڵامی، من ژ گەلەك كەسان بهیستیە، كا وی چەند خرابی ب سەرێ پیرۆزكریێن تە ل ئورشەلیمێ ئیناینە14و ل ڤێرێ وی ژ سەرۆكێن كاهنان دەستهەلاتا هەی، كو هەمیێن هەوارا خۆ دگەهیننە ناڤێ تە، ئەو بگریت.»15لێ خودانی گۆتێ: «تۆ هەڕە! چنكو ئەو بۆ من ئامانەكێ هەلبژارتیە، كو ناڤێ من بۆ مللەتێن نەجوهی و پاشایان و گەلێ ئیسرائیلێ هەلگریت.16ئەز دێ نیشا دەم، كا فەرە ژ بەر ناڤێ من چەند ئازارێ بكێشیت!»17پاشی حەنانیا چوو مالا یەهودای و دەستێن خۆ دانانە سەر شائوولی و گۆت: «برایێ شائوول، خودانی ئانكو عیسای ئەوێ د وێ رێكێ دا بۆ تە دیار بووی، ئەوا تۆ پێ هاتی، ئەز هنارتم دا تۆ بیناهیێ بكەیەڤە و ژ گیانێ پیرۆز پڕ ببی.»18د گاڤێ دا تشتەكێ وەكو تیڤلكی ژ سەر چاڤێن شائوولی رابوو و جارەكا دی بیناهی كر و رابوو و هاتە تافیركرن.19هندەك خوارن خوار و هاتە سەر هێزا خۆ.چەندین رۆژان ل گەل شاگردان ل دیمەشقێ ما.شائوول ل دیمەشقێ مزگینیێ ددەت 20وی ئێكسەر ل كنیشتەیان دەست ب مزگینیدانێ كر، كو عیسا كوڕێ خودێیە.21هەمی ئەوێن گوهـ لێ بووی گوهشین و گۆتن: «ما ئەڤە نە ئەوە، یێ ل ئورشەلیمێ ئەو كەس ژ ناڤ دبرن یێن هەوارا خۆ دگەهاندە ڤی ناڤی؟ ما ئەو نەهاتیە ڤێرێ، دا وان بگریت و ب گرێدایی ببەتە نك سەرۆكێن كاهنان؟»22لێ شائوول ب هێزتر لێ دهات و جوهیێن ئاكنجیێن دیمەشقێ حێبەتی دكرن، ژ بەر كو وی دسەلماند كو عیسا ب خۆ مەسیحە.23پشتی بورینا گەلەك رۆژان، جوهیان پیلانەك دانا، دا وی بكوژن،24لێ شائوولی ب پیلانا وان زانی. ب شەڤ و رۆژ چاڤێ وان ل دەرگەهێن باژێڕی بوو، دا وی بكوژن.25لێ هندەك شاگردێن وی ب شەڤێ ئەو ژ شویرها باژێڕی د سەڤیەكێ دا داهێلا خوارێ.شائوول ل ئورشەلیمێ 26دەمێ شائوول گەهشتیە ئورشەلیمێ، بزاڤ كر خۆ بگەهینیتە شاگردان، لێ هەمی ژێ دترسیان، چنكو وان باوەر نەدكر كو ئەو یێ بوویە شاگرد.27لێ بارناباسی ئەو بر و ئینا نك هنارتیان و بۆ وان ڤەگێڕا كا چەوا وی د رێكێ دا خودان دیتیە و خودان ل گەل وی ئاخفتییە و كا چەوا ل دیمەشقێ ب وێرەكانە مزگینی ب ناڤێ عیسای دایە.28ئەڤجا شائوول ل ئورشەلیمێ ل گەل وان دهات و دچوو و ب وێرەكانە مزگینی ب ناڤێ خودانی ددا.29وی دانوستاندن و گەنگەشە ل گەل جوهیێن یونانی دكر، وان ژی بزاڤ دكر وی بكوژن.30دەمێ برایان ب ڤێ چەندێ زانی، ئەو برە قەیسەریێ و ژ وێرێ هنارتە تەرسۆسێ.31پشتی هنگی جڤاكا باوەرداران ل سەرانسەری یەهودیایێ و جەلیلێ و سامەریایێ د ئاشتیێ دا بوو و ئاڤا دبوو و د ترسا خودانی دا پێشڤە دچوو و ب پشتەڤانیا گیانێ پیرۆز زێدە دبوو.ساخكرنا ئینیاسی 32دەمێ پەترۆس ل هەمی دەڤەران دگەڕیا، سەرەدانا وان پیرۆزكریان ژی كر، ئەوێن ل لودە د ئاكنجی.33ل وێرێ مرۆڤەكێ فاڵنجی دیت، ناڤێ وی ئینیاس بوو، ئەو هەشت ساڵ بوو د ناڤ نڤینان دا.34پەترۆسی گۆتێ: «ئینیاس، عیسایێ مەسیح تە ساخ دكەت، رابە نڤینێن خۆ بپێچە!» ئینا ئەو ئێكسەر رابوو.35هەمی ئاكنجیێن باژێڕێ لودە و دەشتا شارۆنێ ئینیاس دیت، ئینا بۆ خودانی ڤەگەڕیان.زیندیكرنا تابیتایێ 36ل باژێڕێ یافا شاگردەك هەبوو ناڤێ وێ تابیتا بوو و ب یونانی دگۆتنێ دۆركاس[b] ، هەردەم چاكی دكرن و هاریكاریا هەژاران دكر.37د وان رۆژان دا، ئەو نەساخ بوو و مر، ئەڤجا وان ئەو شویشت و دانا د ژۆرەكا سەری ڤە.38ژ بەر كو لودە ل نێزیكی یافا بوو، دەمێ شاگردان بهیستی كو پەترۆس یێ ل لودە، وان دوو زەڵام هنارتنە ب دویڤ را كو ببێژنێ: «بێی گیرۆبوون وەرە نك مە.»39پەترۆس رابوو و ل گەل وان چوو. دەمێ گەهشتی، ئەو ب سەرئێخستە ژۆرا سڵال. هەمی بیژن ل دەوروبەرێن وی راوەستیان و دگریان و ئەو كراس و جلك نیشا ددان، یێن دۆركاسێ ب ساخیا خۆ بۆ وان چێكربوون.40پەترۆسی هەمی دەرئێخستنە ژ دەرڤە و چۆكڤەدان و نڤێژ كر، پاشی بەرێ خۆ دا كەلەخی و گۆت: «تابیتا، رابە.» ئینا چاڤێن خۆ ڤەكرن و دەمێ وێ پەترۆس دیتی، روینشت.41وی دەستێ خۆ داڤێ و راكرە سەر پێیان، پاشی وی گازی پیرۆزكری و بیژنان كر و ب ساخی پێشكێشی وان كر.42ئەڤ چەندە ل هەمی یافا بەڵاڤ بوو و گەلەكان باوەری ب خودانی ئینا.43پەترۆس چەندین رۆژان ل یافایێ ما، ل نك كەڤلڤانەكی ناڤێ وی شەمعون بوو.
a.  9‏:2 مەبەست پێ رێبازا مەسیحی.
b.  9‏:36 رامانا هەر دوو ناڤان ‹غەزال›ە.

كارێن هنارتیان   به‌شێ 8كارێن هنارتیان   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 10كورنیلیۆس گازی پەترۆسی دكەت 1زەڵامەك ل قەیسەریێ هەبوو ناڤێ وی كورنیلیۆس بوو، سەرلەشكەرەكێ[a]  سوپایێ ئیتالیا بوو.2ئەو و هەمی بنەمالا وی ژ خودێ ترس و خودێپەرێس بوون، گەلەك هاریكاریا هەژارێن گەلێ خودێ دكر و هەردەم نڤێژ بۆ خودێ دكرن.3رۆژەكێ ل نێزیكی دەمژمێر سێیێ پشتی نیڤرۆ د بینینەكێ دا، ب ئاشكرایی دیت فریشتەیەكێ خودێ هاتە نك و گۆتێ: «كورنیلیۆس!»4وی ب ترس بەرێ خۆ دا فریشتەی و گۆت: «بەلێ ئەزبەنی؟» ئینا فریشتەی بەرسڤا وی دا: «نڤێژ و هاریكاریێن تە بۆ هەژاران كرین وەك بیرەوەری بلند بوونە بەرامبەر خودێ5و ڤێ گاڤێ هندەك زەڵامان بهنێرە یافا و گازی شەمعونێ ناڤدار ب پەترۆس بكە.6ئەو مێڤانە ل نك شەمعونێ كەڤلڤان، ئەوێ مالا وی ل نك دەریایێ.»7دەمێ ئەو فریشتەیێ ل گەل دئاخفت چووی، كورنیلیۆسی گازی كرە دوو خزمەتكارێن خۆ و سەربازەكێ ژ خودێ ترس یێ هەردەم ل گەل.8ئەوی هەمی تشتێن چێبووین گۆتنە وان و هنارتنە یافا.بینینا پەترۆسی 9ل رۆژا پاشتر ل دەمژمێر دوازدەی نیڤرۆ، دەمێ هەر سێ زەڵام ب رێكێ ڤە و نێزیكی باژێڕێ یافا دبوون، پەترۆس چوو سەربانی دا نڤێژێ بكەت.10پشتی هنگی برسی بوو و ڤیا تشتەكی بخۆت. دەمێ خوارن بۆ دهاتە ئامادەكرن، بێهش بوو.11دیت ئەسمانێ ڤەكریە و تشتەكێ وەكو چارچەڤەكا مەزن یێ داددەت، ژ هەر چوار كوژیان ڤە یێ گرتییە و یێ شۆڕ دبیتە سەر ئەردی.12هەمی جۆرێن گیانەوەرێن چوار پێ و خشۆكێن سەر ئەردی و باڵندەیێن ئەسمانی تێدا بوون.13ئینا دەنگەكی گۆتێ: «پەترۆس، رابە، ڤەكوژە و بخۆ!»14لێ پەترۆسی بەرسڤ دا: «حاشا، خودان! من چ جاران تشتێن هەڕمی و حەرام نەخوارینە.»15دەنگی جارەكا دی گۆتێ: «ئەو تشتێ خودێ پاقژ كری نەبێژە یێ هەڕمیە.»16ئەڤ چەندە سێبارە بوو و ئەو تشتێ وەكو چارچەڤێ ڤەگەڕیاڤە ئەسمانی.17دەمێ هزرێن پەترۆسی ئالۆز بووین، كا رامانا وێ بینینا دیتی چیە، هەر د وی دەمی دا، ئەو زەڵامێن ژ لایێ كورنیلیۆسی ڤە هاتینە هنارتن، ئەو ب پرسیاران ب مالا شەمعونی كەفتبوون و ل بەر دەری د راوەستیای بوون18و پرسیار كر: «ئەرێ شەمعونێ ناڤدار ب پەترۆس ل ڤێرێیە؟»19د وی دەمی دا هێشتا پەترۆسی هزر د رامانا وێ بینینێ دا دكر، ئینا گیانی گۆتێ: «سێ زەڵام یێ داخوازا تە دكەن،20ئەڤجا رابە و هەڕە خوارێ و ل گەل وان هەڕە و خۆ دوودل نەكە، چنكو من ئەوێن هنارتین.»21پەترۆس چوو خوارێ و گۆتە وان زەڵامان: «ئەزم ئەوێ هوین لێدگەڕن، هوین بۆ چ هاتینە؟»22ئینا وان گۆت: «كورنیلیۆسێ سەرلەشكەر، مرۆڤەكێ راستدار[b]  و ژ خودێ ترسە و ناڤودەنگەكێ باش د ناڤ هەمی مللەتێ جوهیان دا هەیە و وی فەرمان ژ فریشتەیەكێ پیرۆز وەرگرتییە، كو تە گازی بكەتە مالا خۆ، دا گوهێ خۆ بدەتێ، كا تە چ ئاخفتن هەنە.»23ئەڤجا پەترۆسی ئەو داخواز كرنە مالێ و مێڤان كرن.ل رۆژا پاشتر پەترۆس رابوو و ل گەل وان چوو و هندەك كەس ژ برایان[c]  كو خەلكێ یافایێ بوون، ل گەل چوون.پەترۆس ل مالا كورنیلیۆسی 24ل رۆژا پاشتر گەهشتنە قەیسەریێ و كورنیلیۆس ل چاڤەڕێیا وان بوو و ئەوی مرۆڤ و هەڤالێن خۆ یێن نێزیك داخواز كربوون.25دەمێ پەترۆس ب ژۆر كەفتی، كورنیلیۆسی خۆ چەماندە بەر پێیێن وی و سوجدە بۆ بر،26ئینا پەترۆسی راكرەڤە و گۆتێ: «رابە، ئەز ژی مرۆڤم!»27پاشی پەترۆس ب ژۆر كەفت و ئەو ل گەل دئاخفت و دیت گەلەك مرۆڤێن خڕڤەبووین.28گۆتە وان: «هوین دزانن كو بۆ مرۆڤێ جوهی حەرامە، تێكهەلیێ ل گەل بیانیەكی بكەت یان ژی سەرەدانا وی بكەت، لێ خودێ یێ نیشا من دای، كو ئەز دەربارەی مرۆڤەكی نەبێژم ئەو یێ حەرامە یان یێ هەڕمییە.29لەوما بێی نەرازیبوون ئەز ل دویڤ داخوازا هەوە یێ هاتیم، ئەڤجا ئەز دشێم پرسیار بكەم، بۆچی هەوە ئەز داخواز كرم؟»30كورنیلیۆسی بەرسڤ دا: «ژ بەری چوار رۆژان وەكو ڤی دەمی ل دەمژمێر سێیێ، ئەز ل مالا خۆ بووم و من نڤێژ دكر، ژ نشكەكێ ڤە زەڵامەكێ جلك تەیسی ل بەرامبەری من راوەستیا31و گۆتە من: ‹كورنیلیۆس، خودێ گوهـ ل نڤێژا تە بوو و هاریكاریێن تە بۆ هەژاران كرین ل بیرا وینە،32ئەڤجا هندەك زەڵامان بهنێرە یافایێ و گازی شەمعونی بكە ئەوێ دبێژنێ پەترۆس، ئەو ل مالا شەمعونێ كەڤلڤان ل نك دەریایێ مێڤانە.›33ئەڤجا د جهـ دا من هنارتە ب دویڤ تە را و تە باش كر تۆ هاتی و ئەم هەمی نوكە ل بەرامبەر خودێ د ئامادەینە، دا مە گوهـ ل هەمی تشتان ببیت، یێن خودانی فەرمان ل تە كری كو تۆ بێژیە مە.»گۆتارا پەترۆسی 34پەترۆسی دەست ب ئاخفتنێ كر و گۆت: «ب راستی، ئەز تێگەهشتم كو خودێ لایەنگریا كەسێ ناكەت،35لێ د ناڤ هەر مللەتەكی دا، یێ ژ خودێ ترس بیت و راستداریێ بكەت، ئەو ل نك خودێ یێ قەبیلكریە.36هوین پەیاما وی دزانن ئەوا بۆ مللەتێ ئیسرائیلێ هنارتی. ئەو مزگینیدانا ئاشتیێیە ژ دەولەتسەرێ عیسایێ مەسیح، ئەوێ كو خودانێ هەمیانە.37هەروەسا هوین وی تشتی دزانن ئەوێ ل سەرانسەری یەهودیایێ رویدای، پشتی وێ تافیركرنا یوحەننای بانگەواز بۆ كری، ل جەلیلێ دەست پێ كر،38كا چەوا خودێ عیسایێ ناسیرەیی ب گیانێ پیرۆز و ب هێزێ زەیت كر[d] ، ئەڤجا عیسا ژ جهەكی دچوو جهەكی و چاكی دكرن و هەمی ئەوێن ئبلیسی ئێخستینە بن هێزا خۆ، ساخ دكرن، چنكو خودێ د گەل وی دا بوو.39ئەم شاهدین ل سەر هەمی تشتێن وی ل دەڤەرا جوهیان و ئورشەلیمێ كرین. ئەوان عیسا ب دارەكی ڤە هەلاویست و كوشت.40لێ خودێ ئەو ل رۆژا سێیێ راكرەڤە و رێ دا كو دیار ببیت،41نە بۆ هەمی خەلكی، لێ ب تنێ بۆ وان شاهدێن بەری هنگی ژ لایێ خودێ ڤە هاتینە هەلبژارتن، ئانكو بۆ مە ئەوێن پشتی رابوونا وی ژ ناڤ مریان ل گەل وی خواری و ڤەخواری.42وی فەرمان ل مە كر، ئەم خەلكی ئاگەهدار بكەین و شاهدەییێ بدەین، كو ئەڤە ئەوە یێ خودێ وەكو دادوەر بۆ مریان و زیندیان دەستنیشان كری.43هەمی پێغەمبەر شاهدەییێ بۆ ددەن، كو هەر كەسێ باوەریێ ب وی بینیت، دێ لێبورینا گونەهان ب ناڤێ وی وەرگریت.»یێن نەجوهی گیانێ پیرۆز وەردگرن 44دەمێ هێشتا پەترۆس دئاخفت، گیانێ پیرۆز ب سەر وان هەمیان دا هات، ئەوێن ئەو ئاخفتن دبهیست.45ئینا باوەردارێن سونەتكری[e] ، یێن ل گەل پەترۆسی هاتین حێبەتی بوون، چنكو دیاریا گیانێ پیرۆز ب سەر مللەتان ژی دا هات.46چنكو گوهـ ل وان بوو یێ ب زمانێن دی دئاخڤن و پەسنا[f]  خودێ دكەن. ئەڤجا پەترۆسی گۆت:47«ئایا ئێك دشێت ئاڤێ قەدەغە بكەت، دا ئەڤێن وەكو مە گیانێ پیرۆز وەرگرتی نەهێنە تافیركرن؟»48ئینا فەرمان دا كو ئەو ب ناڤێ عیسایێ مەسیح بهێنە تافیركرن، پاشی داخواز ژ پەترۆسی كر، كو چەند رۆژەكان ل نك وان بمینیت.
a.  10‏:1 q سەرلەشكەر: د ناڤ لەشكەرێ رۆمایی دا، سەركێشێ سەد سەربازان بوو.
b.  10‏:22 q راستدار: ئەوێ كو كریارا وی یا راست و دروستە
c.  10‏:23 q برا: مەبەست پێ باوەردارن.
d.  10‏:38 q زەیتكرن: هێمایە كو خودێ ئەو هەلبژارت و گیانێ پیرۆز رشتە سەر وی. ل فەرهەنگۆكێ بنێڕە.
e.  10‏:45 q سونەتكری: مەبەست پێ جوهینە. ل فەرهەنگۆكێ بنێڕە سونەت*.
f.  10‏:46 q پەسن: مەدح و سەنا

كارێن هنارتیان   به‌شێ 9كارێن هنارتیان   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 11پەترۆس روهنكرنێ بۆ جڤاكا باوەرداران پێشكێش دكەت 1هنارتی و برایان ل یەهودیایێ بهیست كو مللەتێن نەجوهی ژی پەیڤا خودێ یا وەرگرتی.2دەمێ پەترۆس سەركەفتیە ئورشەلیمێ، باوەردارێن سونەتكری[a]  رەخنە لێ گرت3و گۆتن: «تۆ چوویە مالا زەڵامێن سونەتنەكری[b]  و تە ل گەل وان خوار!»4پەترۆسی دەست پێ كر بۆ وان ئێك ل دویڤ ئێكێ شڕۆڤە كر و گۆت:5«من ل باژێڕێ یافا نڤێژ دكر و د بێهشیێ دا من بینینەك دیت كو تشتەكێ وەكو چارچەڤەكا مەزن داددا، ژ هەر چوار كوژیان ڤە ژ ئەسمانی دهاتە شۆڕكرن و نێزیكی من بوو.6دەمێ من باش بەرێ خۆ دایێ و هزر تێدا كری، من گیانەوەرێن چوارپێ یێن ئەردی و دڕندە و خشۆك و باڵندەیێن ئەسمانی دیتن.7هنگی من گوهـ ل دەنگەكی بوو، گۆتە من: ‹پەترۆس، رابە، ڤەكوژە و بخۆ.›8ئینا من بەرسڤ دا: ‹حاشا، خودان! تشتێ هەڕمی یان حەرام چ جاران نەچوویە د دەڤێ من دا.›9ئینا ئەوی دەنگی دووبارە ژ ئەسمانی بەرسڤا من دا: ‹ئەو تشتێ خودێ پاقژ كری، نەبێژە یێ هەڕمیە.›10ئەڤ تشتە سێبارە بوو و پاشی هەمی بۆ ئەسمانی هەلكێشانەڤە.11هەر د وی دەمی دا، سێ زەڵام ل بەر دەرگەهێ وێ مالێ راوەستیان یا ئەم لێ مێڤان، كو ژ قەیسەریێ هنارتبوونە ب دویڤ من را.12ئینا گیانی فەرمان ل من كر كو بێ دوودلی ل گەل وان بچم. ئەڤ هەر شەش برایە ل گەل من هاتن و ئەم چووینە د مالا وی زەڵامی ڤە یێ ئەو هنارتینە ب دویڤ من را.13وی ژی بۆ مە ڤەگێڕا كا چەوا وی فریشتە دیت د مالا وی ڤە یێ راوەستیایە و دبێژیتە وی: ‹هندەكان بهنێرە یافایێ و گازی شەمعونی بكە، ئەوێ دبێژنێ پەترۆس.14ئەو دێ پەیامەكێ گەهینیتە تە، تۆ و هەمی خەلكێ مالا تە دێ پێ قورتال بن.›15دەمێ من دەست ب ئاخفتنێ كری، گیانێ پیرۆز ب سەر وان دا هات، هەروەكو ل دەستپێكێ ب سەر مە دا هاتی.16ئینا گۆتنا خودانی هاتە بیرا من، كو گۆتبوو: ‹یوحەننای ب ئاڤێ تافیر كر، لێ هوین دێ ب گیانێ پیرۆز هێنە تافیركرن.›[c] 17ئەڤجا ئەگەر خودێ ئەو دیاری دابیتە وان وەكو یا دایە مە، دەمێ مە باوەری ب خودان عیسایێ مەسیح ئینای، ما ئەز كیمە دا بشێم بەرهنگاریا خودێ بكەم؟»18دەمێ وان گوهـ ل ڤێ چەندێ بووی، بێدەنگ بوون. ئەوان پەسنا[d]  خودێ كر و گۆتن: «ئانكو خودێ لخۆزڤڕین ژ بۆ ژیانێ یا دایە مللەتێن نەجوهی ژی.»جڤاكا باوەرداران ل ئەنتاكیایێ 19ئەڤجا ئەوێن ژ ئەگەرێ وێ تەپەسەریا پشتی كوشتنا ستیڤانۆسی بەڵاڤبووین، چوونە فینیقیا و قوبرس و ئەنتاكیایێ و وان بەحسێ مزگینیێ بۆ كەسێ نەدكر، ژبلی جوهیان.20لێ هندەك ژ وان هەبوون، خەلكێ قوبرس و قەیرەوانێ بوون، دەمێ گەهشتینە ئەنتاكیایێ، بۆ یونانیان ژی دئاخفتن و مزگینیا خودان عیسای ددایێ.21دەستێ خودانی ل گەل وان بوو و ژمارەیەكا زۆر باوەری ئینا و بۆ خودانی زڤڕین.22ئەڤ نوچە گەهشتە جڤاكا باوەرداران ل ئورشەلیمێ، ئینا ئەوان بارناباس هنارتە ئەنتاكیایێ.23دەمێ گەهشتی و كەرەما خودێ دیتی، گەلەك كەیفخۆش بوو و هەمی هاندان كو ژ دل ل گەل خودانی بمینن.24ئەو مرۆڤەكێ باش بوو و ژ گیانێ پیرۆز و باوەریێ یێ پڕ بوو. گەلەك كەس ژی گەهشتنە خودانی.25بارناباس چوو تەرسۆسێ دا ل شائوولی بگەڕیێت،26دەمێ دیتی، وی ئەو ئینا ئەنتاكیایێ. ساڵەكا تەمام ئەو پێكڤە ل گەل جڤاكا باوەرداران كۆم دبوون و گەلەك كەس فێر دكرن. ل ئەنتاكیایێ بوو كو شاگرد بۆ جارا ئێكێ ب ‹مەسیحی› هاتنە بناڤكرن.27ل وان رۆژان هندەك پێغەمبەر[e]  ژ ئورشەلیمێ ژۆردا هاتنە ئەنتاكیایێ.28ئێك ژ وان ناڤێ وی ئاگابۆس بوو و د كۆمبوونەكێ دا رابوو ژ پێرڤە و ب رێكا گیانی[f]  دیار كر كو نێزیكە دێ كولبەكا مەزن ل هەمی جیهانێ[g]  چێبیت. (ئەڤ كولبە ل سەر دەمێ قەیسەر كلودیۆسی چێبوو.)29ئینا شاگردان ل ئەنتاكیایێ بڕیار دا، كو هەر ئێك ل دویڤ پێچێبوونا خۆ هاریكاریێ بۆ برایێن ل یەهودیایێ[h]  بهنێریت.30وان ئەڤ چەندە كر و ب دەستێ بارناباسی و شائوولی بۆ ریهسپیان هنارت.
a.  11‏:2 q باوەردارێن سونەتكری: ئانكو جوهیێن باوەری ب عیسای ئینای.
b.  11‏:3 q سونەتنەكری: ئانكو ئەوێن نەجوهی.
c.  11‏:16 كارێن هنارتیان 1‏:5
d.  11‏:18 q پەسن: مەدح و سەنا
e.  11‏:27 q پێغەمبەر: ئەوێن پەیاما خودێ رادگەهاندن. ل فەرهەنگۆكێ بنێڕە.
f.  11‏:28 q گیان: مەبەست پێ گیانێ پیرۆزە كو گیانێ خودێیە. ل فەرهەنگۆكێ بنێڕە گیانێ پیرۆز*.
g.  11‏:28 مەبەست پێ هەمی ئیمپراتۆریا رۆمایێیە.
h.  11‏:29 ئانكو: باوەردارێن ل یەهودیایێ.

كارێن هنارتیان   به‌شێ 10كارێن هنارتیان   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 12كوشتنا یەعقوبی و گرتنا پەترۆسی 1ل وی دەمی هێرودێس پاشای دەستێ خۆ بۆ ئازاردانا هندەك كەسێن جڤاكا باوەرداران درێژ كر،2ئەڤجا یەعقوبێ برایێ یوحەننای ب شیری كوشت.3دەمێ دیتی ئەڤ چەندە ب دلێ جوهیانە، رابوو پەترۆس ژی دا گرتنێ و ئەڤێ ل جەژنا نانێ شكەڤا[a]  رویدا.4پشتی گرتی، هاڤێتە د زیندانێ دا ل ژێر زێرەڤانیا چوار كۆمێن زێرەڤانان، هەر كۆمەك ژ چوار سەربازان پێكدهات. وی دڤیا پشتی جەژنا دەربازبوونێ ل بەرامبەری خەلكی وی دادگەهـ بكەت.5ئێدی پەترۆس د زیندانێ دا ل بن زێرەڤانیێ بوو، لێ جڤاكا باوەرداران پێخەمەت وی ب گەرمی نڤێژ بۆ خودێ دكرن.رزگاربوونا پەترۆسی ژ زیندانێ 6دەمێ هێرودێسی ل بەر بوو پەترۆسی بینیتە بەرامبەری خەلكی، وێ شەڤێ پەترۆس د ناڤبەرا دوو سەربازان دا یێ نڤستی بوو و ب دوو زنجیران یێ گرێدایی بوو، ل بەر دەرگەهی ژی هندەك زێرەڤانان زێرەڤانی ل زیندانێ دكر.7ژ نشكەكێ ڤە فریشتەیەكێ خودانی[b]  دیار بوو، رۆناهیێ شەوق دا ژۆرێ و فریشتەی دەستێ خۆ ل كێلەكا پەترۆسی دا و هشیار كر و گۆتێ: «زوی رابە!» ئینا زنجیر ژ دەستێن وی كەفتن.8فریشتەی گۆتێ: «قایشا خۆ گرێ بدە و پێلاڤێن خۆ بكە پێ خۆ!» وی وە كر. پاشی فریشتەی گۆتێ: «كوركێ خۆ بكە بەر خۆ و ل دویڤ من وەرە!»9ئەو ل دویڤ فریشتەی دەركەفت و نەدزانی ئەو تشتێ ب رێكا فریشتەی چێبووی راستیە، لێ هزر دكر ئەو یێ بینینەكێ دبینیت.10ئەو ژ خالا زێرەڤانیێ یا ئێكێ و دوویێ دەرباز بوون و گەهشتنە دەرگەهێ زیندانێ یێ ئاسنی، ئەوێ دچیتە باژێڕی، ئینا ئەو ب خۆ بۆ وان ڤەبوو. ئەو دەركەفتن و ژ كۆلانەكێ دەربازبوون، ئێكسەر فریشتەی ئەو هێلا.11هنگی پەترۆس هاتە سەر هشێن خۆ و گۆت: «نوكە پشتڕاست من زانی كو خودانی فریشتەیێ خۆ یێ هنارتی و ئەز ژ دەستێ هێرودێسی و ژ وان هەمی تشتان ئەوێن خەلكێ جوهی ل هیڤیێ بوون، قورتال كرم!»12پشتی كو د ڤێ چەندێ گەهشتی، چوو مالا مەریەما دایكا یوحەننای ئەوێ دگۆتنێ مەرقۆس و ژمارەیەكا مەزن ژ باوەرداران د كۆمبووی بوون و نڤێژ دكرن.13دەمێ دەرگەهێ ژ دەرڤە قوتای، كچكەكا خزمەتكار ب ناڤێ رۆدا هات، دا گوهێ خۆ بدەتە دەرگەهی.14دەمێ دەنگێ پەترۆسی نیاسی، دەرگەهـ ژ كەیفان دا ڤەنەكر، ب غار چوو ژۆر و گۆتە وان كو پەترۆس یێ ل بەر دەرگەهی.15وان گۆتێ: «تۆ یا دین بووی!» لێ ئەو ل سەر ئاخفتنا خۆ یا رژد بوو. وان گۆت: «ئەو فریشتەیێ ویە!»16لێ پەترۆس ل سەر دەرگەهـ قوتانێ یێ بەردەوام بوو تا بۆ وی ڤەكری و دەمێ وان ئەو دیتی، گوهشین.17پەترۆسی ب دەستێ خۆ ئاماژە كر، كو بێدەنگ بن و بۆ وان ڤەگێڕا كا چەوا خودانی ئەو ژ زیندانێ دەرئێخست و گۆت: «ڤێ چەندێ بێژنە یەعقوبی[c]  و برایان،» پاشی دەركەفت و چوو جهەكێ دی.18دەمێ بوویە سپێدە، تێكچوونەكا نە بچویك كەفتە د ناڤ سەربازان دا و پرسیار كرن: «ئایا چ ل پەترۆسی هات؟»19هێرودێسی فەرمانا لێ گەڕیانا وی دا، لێ دەمێ نەدیتی، لێپرسین ل گەل زێرەڤانان كر و فەرمان ب كوشتنا وان دا. پاشی هێرودێس ژ دەڤەرا یەهودیایێ خواركەفتە قەیسەریێ و ل وێرێ ما.مرنا هێرودێسی 20هێرودێس ژ خەلكێ سور و سایدا یێ تۆڕە بوو، ئینا خەلكێ وان باژێڕان پێكڤە بۆ دیتنا پاشای هاتن. وان بلاستۆسێ سەرپەرشتێ مالا پاشای قاییل كر و داخوازا ئاشتیێ گەهاندە پاشای، چنكو دەڤەرا وان خۆراكێ خۆ ژ دەڤەرا پاشایەتیا هێرودێسی دئینا.21د رۆژا دەستنیشان كری دا هێرودێسی جلكێن خۆ یێن پاشایەتیێ كرنە بەر خۆ و ل سەر تەختی روینشت و گۆتارەك پێشكێشی وان كر.22مللەتی گازی كر: «ئەڤە دەنگێ خوداوەندەكیە، نە دەنگێ مرۆڤانە!»23د گاڤێ دا فریشتەیەكێ خودانی دربەك لێدا، چنكو وی مەزناهی بۆ خودێ نەدانا، ئینا كرمان ئەو خوار و مر!24لێ پەیڤا خودێ گەشە بوو و پتر بەڵاڤ دبوو.25بارناباس و شائوولی كارێ خۆ ب دویماهی ئینا و ژ ئورشەلیمێ ڤەگەڕیانەڤە و یوحەننایێ ناڤدار ب ‹مەرقۆس› ل گەل وان بوو.
a.  12‏:3 q جەژنا نانێ شكەڤا: ل فەرهەنگۆكێ بنێڕە.
b.  12‏:7 ل ڤێرێ ‹خودان› جهناڤێ خودێیە، ل فەرهەنگۆكێ بنێڕە خودان*.
c.  12‏:17 q یەعقوب: برایێ عیسایێ مەسیحە. ل فەرهەنگۆكێ بنێڕە.

كارێن هنارتیان   به‌شێ 11كارێن هنارتیان   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 13هنارتنا بارناباس و شائوولی 1د جڤاكا باوەردارێن مەسیحی دا ل ئەنتاكیایێ چەندین پێغەمبەر و مامۆستا هەبوون: بارناباس، شەمعونێ كو دبێژنێ نیگەر[a] ، لوكیۆس ژ قەیرەوانێ، مەنایینێ كو هەر ژ زاڕۆكینی ل گەل هێرودێسێ دەستهەلاتدار[b]  مەزن بووی و شائوول.2ل دەمێ ئەو ب رۆژی و خودان دپەرست، گیانێ پیرۆز گۆتێ: «بۆ من بارناباسی و شائوولی بۆ وی كارێ من داخوازا وان كری تەرخان بكەن.»3ئەڤجا وان رۆژی گرتن و نڤێژ كرن و دەستێن خۆ دانانە سەر، پاشی ئەو ب رێ ئێخستن.ل قوبرسێ 4دەمێ گیانێ پیرۆز ئەو هنارتین، ژۆردا چوونە سەلوكیایێ و ب گەمیێ دەربازی قوبرسێ بوون.5دەمێ گەهشتینە سەلامیس[c] ، پەیڤا خودێ د كنیشتەیێن جوهیان دا راگەهاند و یوحەننا ژی بۆ هاریكاریێ ل گەل وان بوو.6ئەو ل هەمی گزیرتەیێ گەڕیان هەتا گەهشتینە پافۆس و ل وێرێ جادووگەرەكێ جوهی دیت، ئەو پێغەمبەرەكێ درەوین بوو، ناڤێ وی باریەشوع بوو.7نیاسێ سەرجیۆس پاولۆسێ حوكمڕان بوو، سەرجیۆس پاولۆس زەڵامەكێ ژیر بوو. گازی بارناباسی و شائوولی كر و داخواز ژ وان كر كو پەیڤا خودێ بۆ وی بێژن.8لێ ئێلوماسێ جادووگەر، كو وەرگێڕانا ناڤێ ویە، بەرهنگاریا وان كر، داكو بەرێ حوكمڕانی ژ باوەریێ بگوهۆڕیت.9لێ شائوولێ كو دبێژنێ پاولۆس، ژ گیانێ پیرۆز پڕ بوو و بەرێ خۆ دا جادووگەری و گۆت:10«هەی ئەوێ تژی ژ هەمی سەختەیێ و هەمی فێلبازیێ، هەی كوڕێ ئبلیسی، هەی دوژمنێ هەمی باشیێ! ما تۆ دەست ژ خواركرنا رێكێن خودانی یێن راست بەرنادەی؟11ئها ئەڤە دەستێ خودانی ل هنداڤی تەیە و دێ كۆرە بی و تا دەمەكی رۆناهیا رۆژێ نابینی.» د جهـ دا مژ و دومان كەفتە سەر چاڤێن وی، ئەڤجا ل واران گەڕیا داخواز دكر كو ئێك دەستێ وی بگریت و بڕێڤە ببەت.12دەمێ حوكمڕانی ئەڤ چەندە دیتی، باوەری ئینا و ژ بەر فێركرنا خودانی گوهشی.ل ئەنتاكیا پیسیدیایێ 13پاولۆس و هەڤالێن خۆ د دەریایێ دا ژ پافۆس بەرەڤ پەرگەیا پامفیلیایێ چوون. ل وێرێ یوحەننای ئەو هێلان و ڤەگەڕیا ئورشەلیمێ.14ئەو ژی ژ پەرگەیێ چوونە ئەنتاكیا پیسیدیایێ، ل رۆژا شەمبیێ چوونە كنیشتەیێ و روینشتنە خوارێ.15پشتی خواندنا هندەكێ ژ دەستووری و نڤیسارێن پێغەمبەران، سەرۆكێن كنیشتەیێ هنارتە دویڤ وان را و گۆتنێ: «گەلی برایان، ئەگەر هەوە پەیڤەك بۆ شیرەتكرنا كۆمبوویان هەبیت، بێژن.»16پاولۆس رابوو ژ پێرڤە و ب دەستی ئاماژە كر و گۆت:«گەلی ئیسرائیلیان و ئەوێن دی یێن ژ خودێ دترسن، گوهێ خۆ بدەنێ:17خودایێ ڤی مللەتی ئانكو ئیسرائیل، بابكالێن مە هەلبژارتن و مللەتێ مە، دەمێ ئەو ل ئاوارەیێ ل ئەردێ مسرێ، مەزن كر، پاشی ب زەندەكێ هێزدار ژ وێرێ ئینانە دەر.18نێزیكی چل ساڵان ل بیابانێ بێهنا خۆ ل وان فرەهـ كر،19پاشی حەفت مللەت ل ئەردێ كەنعان وێران كرن و ئەردێ وان وەكو میرات دا گەلێ خۆ.20ئەڤێ هەمیێ نێزیكی چوار سەد و پێنجی ساڵان ڤەكێشا. پشتی هنگی خودێ دادوەر بۆ وان راكرن، هەتا هاتنا ساموئێل پێغەمبەری.21ئینا وان داخوازا پاشایەكی كر، خودێ ژی شائوولێ كوڕێ قیشی ژ هۆزا بنیامین دا وان، بۆ چل ساڵان وی پاشایەتی ل وان كر.22پاشی خودێ ئەو لادا و داوود كرە پاشایێ وان، ئەوێ خودێ شاهدەیی ژی بۆ دای و گۆتێ: ‹من داوودێ كوڕێ یێشای دیت، زەڵامەكێ ب دلێ من، ئەوێ دێ هەمی حەزێن من ب جهـ ئینیت.›[d] 23ژ دویندەها[e]  وی، خودێ ل گۆر سۆزا خۆ، قورتالكەرەك بۆ ئیسرائیلیان ئینا، ئەو ژی عیسایە.24بەری هاتنا وی، یوحەننای بۆ هەمی مللەتێ ئیسرائیل راگەهاند، كو ل خۆ بزڤڕن و بهێنە تافیركرن.25دەمێ یوحەننای كارێ خۆ ب دویماهی دئینا، گۆت: ‹هوین هزر دكەن ئەز كیمە؟ ئەز نە ئەوم، لێ ئەڤە ئەو دێ پشتی من هێت، ئەوێ ئەز نە هەژیمە بەندكێ پێلاڤا وی ڤەكەم.›[f] 26گەلی برایان، كوڕێن دویندەها ئیبراهیمی و ئەوێن دی یێن د ناڤ هەوە دا ژ خودێ دترسن، پەیڤا ڤێ قورتالبوونێ بۆ مە یا هاتیە هنارتن.27ژ بەر كو خەلكێ ئورشەلیمێ و سەرۆكێن وان ئەو نەنیاسی، لەوما وان ئەو داد كر و هۆسا وان پەیڤێن پێغەمبەران، یێن هەمی رۆژێن شەمبی دهێنە خواندن، ب جهـ ئینان.28وان ئەگەرەكێ هەژی كوشتنێ ل سەر وی نەدیت، لێ د سەر هندێ را وان داخواز ژ پیلاتۆسی كر وی بكوژیت.29پشتی هەمی تشتێ ل سەر هاتیە نڤیسین، ب جهـ ئیناین، ژ خاچێ ئینا خوارێ و دانا د گۆڕی دا.30لێ خودێ ژ ناڤ مریان راكر31و گەلەك رۆژان بۆ وان دیار بوو، یێن ژ دەڤەرا جەلیل ل گەل وی هاتبوونە ئورشەلیمێ و نوكە ئەو ل بەرامبەری خەلكی شاهدێن وینە.32ئەڤە ئەم ژی بۆ هەوە مزگینیێ رادگەهینین، كو ئەو سۆزا خودێ دایە بابكالێن مە،33وی بۆ مە، كوڕێن وان، ب جهـ ئینا، دەمێ عیسا ژ مرنێ راكری. هەروەكو د زەبوورا دوویێ دا هاتیە نڤیسین:‹تۆ كوڕێ منی،34دەربارەی راكرنا وی یا ژ ناڤ مریان، كو ئێدی ئەو ناڤەگەڕیتە رزیبوونێ، خودێ هۆسا گۆتیە:‹ئەز دێ وان بەرەكەتێن پیرۆز و مسۆگەر دەمە هەوە، ئەوێن من سۆز پێ دایە داوودی.›[g] 35لەوما ل پشكەكا دی یا زەبوورێ دبێژیت:‹تۆ ناهێلی وەفادارێ تە تووشی رزیبوونێ ببیت.›[h] 36چنكو پشتی داوودی د دەمێ خۆ دا ل دویڤ حەزكرنا خودێ خزمەت كری، مر و گەهشتە بابكالێن خۆ و تووشی رزیبوونێ بوو،37لێ ئەوێ خودێ راكری، رزیبوون نەدیت.38‏-39 ئەڤجا گەلی برایان، بلا ل دەڤ هەوە یا ئاشكرا بیت، كو ب رێكا ڤی مرۆڤی لێبورینا گونەهان بۆ هەوە دهێتە راگەهاندن. ب رێكا وی، هەر كەسێ باوەریێ بینیت، دێ هێتە بێگونەهكرن، ژ وان هەمی تشتێن هوین نەشیاین ب دەستوورێ مووسای، ژێ بهێنە بێگونەهكرن.40ئەڤجا هشیار بن، داكو ئەو تشتێ پێغەمبەران گۆتی ب سەرێ هەوە نەهێت:41‹بەرێ خۆ بدەنێ، گەلی تڕانەكەران!بگوهشن و بنبڕ ببن،42دەمێ پاولۆس و بارناباس دەردكەفتن، خەلكی داخواز ژ وان كر، كو شەمبیا بهێت ژی دەربارەی ڤی تشتی، بۆ وان بئاخڤن.43پشتی كۆمبوون ب دویماهی هاتی، گەلەك ژ جوهی و ئەوێن هاتبوونە سەر باوەریا جوهیان ل دویڤ پاولۆسی و بارناباسی چوون. ئەو ژی بۆ وان ئاخفتن و هاندان كو د كەرەما خودێ دا بمینن.44د شەمبیا دی دا، نێزیكی هەمی خەلكێ باژێڕی كۆمبوون، دا گوهێ خۆ بدەنە پەیڤا خودانی.45دەمێ جوهیان ئەو جەماوەر دیتی، ژ چاڤپێڕانەبوونێ پڕ بوون و ب جڤینان بەرهنگاریا ئاخفتنا پاولۆسی كر.46هنگی پاولۆسی و بارناباسی ب وێرەكی گۆت: «پێدڤی بوو ل بەراهیێ پەیڤا خودێ بۆ هەوە هاتبا گۆتن، لێ چنكو هەوە رەتكر و دیار كر كو هوین نە هەژی ژیانا هەروهەرن، ئەڤە ئەم یێ قەستا مللەتێن نەجوهی دكەین.47چنكو خودانی هۆسا فەرمان یا ل مە كری:‹من تۆ كریە رۆناهی بۆ مللەتێن دی،48دەمێ یێن نەجوهی ئەڤ چەندە بهیستی، دلخۆش بوون و پەسنا[i]  پەیڤا خودانی كرن و هەمیێن ژ بۆ ژیانا هەروهەر هاتینە دەستنیشانكرن، باوەری ئینا.49ئێدی پەیڤا خودانی ل هەمی دەڤەرێ بەڵاڤ بوو،50لێ جوهیان ژنكێن قەدرگران یێن كو هاتبوونە سەر باوەریا جوهیان و ریهسپیێن باژێڕی هاندان و تەپەسەریەك دژی پاولۆسی و بارناباسی ئاراند و ئەو ژ دەڤەرا خۆ دەرئێخستن.51ئەوان ژی تۆزا پێیێن خۆ ل سەر وان داقوتا و چوونە باژێڕێ كۆنیایێ.52ئەڤجا شاگرد ژ دلخۆشی و ژ گیانێ پیرۆز پڕ دبوون.
a.  13‏:1 q نیگەر: ئانكو پیست رەش
b.  13‏:1 هێرودێس ئەنتیپاس، حوكمدارێ هەرێما جەلیلێ بوو یا سەر ب ئیمپراتۆریا رۆمایێ ڤە. ل فەرهەنگۆكێ بنێڕە.
c.  13‏:5 سەلامیس گرنگترین باژێڕێ قوبرسێ بوو.
d.  13‏:22 1 ساموئێل 13‏:14؛ زەبوور 89‏:20
e.  13‏:23 q دویندەه: نەسل یان زوڕیەت
f.  13‏:25 لوقا 3‏:16
g.  13‏:34 ئیشایا 55‏:3
h.  13‏:35 زەبوور 16‏:10
i.  13‏:48 q پەسن: مەدح و سەنا

كارێن هنارتیان   به‌شێ 12كارێن هنارتیان   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 14ل باژێڕێ كۆنیایێ 1ل كۆنیایێ ژی هەمان تشت چێبوو، پاولۆس و بارناباس چوونە د كنیشتەیا جوهیان ڤە و دەست ب ئاخفتنێ كر، تاكو گەلەك جوهیان و یونانیان باوەری ئینای.2لێ ئەو جوهیێن باوەری نەئینای، مێشكێ نەجوهیان د سەردا بر و دژی برایان ئاراندن،3لەوما ئەو بۆ دەمەكێ درێژ مانە ل وێرێ و بێ ترس مزگینی دەربارەی خودانی ددا، خودانی ژی ب نیشان و مەندەهۆشیێن ل سەر دەستێ وان كرین، پەیڤا كەرەما خۆ دسەلماند.4خەلكێ كۆنیایێ ژی بوونە دوو پشك: هندەك ل گەل جوهیان بوون، هندەك ژی ل گەل هەردوو هنارتیان بوون.5هنگی هندەكێن نەجوهی و جوهیان ل گەل سەرۆكێن خۆ بڕیار دا كو هنارتیان كرێت و بەرباران بكەن،6ئینا وان ب وێ چەندێ زانی و رەڤینە باژێڕێن هەرێما لوكاونیایێ: لیسترا و دەربە و دەوروبەرێن وان.7ل وێرێ دەست ب گەهاندنا مزگینیێ كر.ل باژێڕێن لیسترا و دەربە 8ل لیسترا، زەڵامەك هەبوو، هەر ژ ژدایكبوونا خۆ یێ فاڵنجی بوو، چ جاران بڕێڤە نەچووبوو.9ئەو یێ روینشتی بوو و گوهێ خۆ ددا ئاخفتنا پاولۆسی. پاولۆسی بەرێ خۆ دایێ و دیت كو وی باوەری یا هەی ساخ ببیت،10ب دەنگەكێ بلند گۆتێ: «رابە، ل سەر پێیێن خۆ راوەستە!» ئەو زەڵام راست رابوو ژ پێرڤە و دەست ب بڕێڤەچوونێ كر.11دەمێ ئامادەبوویان دیتی كا پاولۆسی چ كر، ب زمانێ لوكاونیایی كرنە گازی و گۆتن: «خوداوەند ل سەر شێوەیێ مرۆڤان بۆ مە هاتنە خوارێ.»12گۆتنە بارناباسی زەیۆس و گۆتنە پاولۆسی هەرمس[a] ، چنكو ئەو ئاخفتنكەرێ سەرەكی بوو.13كاهنێ زەیۆسی ژی، ئەوێ كو پەرستگەها وی ب رەخ باژێڕی ڤە، دەستكێن گولان و گا ئینانە د دەرگەهان دا، وی دڤیا ل گەل خەلكی بۆ هنارتیان بكەتە قوربان،14لێ دەمێ هەردوو هنارتیان، بارناباسی و پاولۆسی، گوهـ ل ڤێ چەندێ بووی، جلكێن خۆ دڕاندن و ب لەز چوونە نك كۆمبوویان و گازی كر15و گۆتن: «گەلی جوامێران، بۆچی هوین ڤێ دكەن؟ ئەم ژی وەكو هەوە مرۆڤین، مزگینیێ دگەهینینە هەوە، كو هوین ڤان تشتێن پویچ بهێلن و بۆ خودایێ زیندی ڤەگەڕن، ئەوێ ئەرد و ئەسمان و دەریا و هەمی تشتێن تێدا چێكرین،16ئەوێ ل سەردەمێن بوری هێلای كو هەر مللەتەك ل سەر رێیا خۆ بچیت،17لێ ئەوی خۆ بێ شاهد نەهێلا: چاكی كر و ژ ئەسمانی باران باراند و وەرزێن بەرهەمدار دانە هەوە، دلێ هەوە ژ خوارن و خۆشیێ تێر كر.»18ب ڤێ ئاخفتنێ و ل گەل هەوڵدانەكا زۆر، ئەو شیان وە ل خەلكی بكەن كو قوربانان بۆ وان پێشكێش نەكەن.19پاشی هندەك جوهی ژ ئەنتاكیایێ و كۆنیایێ هاتن و خەلك قاییل كر و پاولۆس بەرباران كر تاكو وان هزر كری یێ مری و خڕاندە ژ دەرڤەی باژێڕی.20لێ دەمێ شاگرد لێ كۆم بووین، رابوو و ڤەگەڕیا باژێڕی و ل رۆژا د دویڤ دا، ل گەل بارناباسی چوو باژێڕێ دەربە.قاییمكرنا باوەردارێن ژ نوی باوەری ئینای 21پشتی مزگینی گەهاندیە خەلكێ دەربە و گەلەك ژ وان كرینە شاگرد، ڤەگەڕیانە لیسترا و ژ وێرێ بۆ كۆنیایێ و پاشی بۆ ئەنتاكیایێ،22وان دلێ شاگردان خورت دكر و ئەو هانددان كو د باوەریێ دا د خۆڕاگر بن و گۆتە وان: «دڤێت ئەم د گەلەك تەنگاڤیان را دەرباز ببین، دا بچینە د پاشایەتیا خودێ دا.»23بۆ وان ل هەر جڤاكەكا باوەرداران ریهسپی دانان و ل گەل رۆژی گرتنێ نڤێژ كرن و هەمی دانە دەستێ خودانی، یێ كو وان باوەری پێ ئینابوو.ڤەگەڕیان بۆ ئەنتاكیایا سوریێ 24پاشی د دەڤەرا پیسیدیایێ را دەرباز بوون و گەهشتنە هەرێما پامفیلیایێ25و ل باژێڕێ پەرگەیێ مزگینیا پەیڤا خودێ راگەهاند و چوونە ئەنتالیایێ.26ژ وێرێ ب گەمیێ ڤەگەڕیانە ئەنتاكیایێ، ئەو جهێ كو ل وێرێ رادەستی كەرەما خودێ هاتبوونە كرن، بۆ وی كارێ وان ئەنجامدای.27دەمێ گەهشتین، وان جڤاكا باوەرداران كۆم كر و بەحسێ وان هەمی تشتان كر، ئەوێن خودێ ل سەر دەستێ وان كرین و كا چەوا وی دەرگەهێ باوەریێ بۆ نەجوهیان ژی ڤەكر28و بۆ دەمەكێ درێژ ل گەل شاگردان ل وێرێ مان.
a.  14‏:12 د ئەفسانەیێن یونانی دا، هەرمس خوداوەندەكە و پەیاما زەیۆسی كو مەزنێ خوداوەندانە دگەهینیت.

كارێن هنارتیان   به‌شێ 13كارێن هنارتیان   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 15كۆمبوونا رێڤەبەرێن جڤاكێ ل ئورشەلیمێ 1هندەك كەس ژ دەڤەرا یەهودیایێ خواركەفتنە ئەنتاكیایێ و دەست ب فێركرنا برایان كر و گۆتن: «ئەگەر هوین ل دویڤ داب و نەریتێن مووسای نیشا هەوە داین نەهێنە سونەتكرن، هوین نەشێن قورتال ببن.»2لێ د ناڤبەرا وان و پاولۆسی و بارناباسی دا، گەنگەشە و دانوستاندنەكا دژوار چێبوو، پشتی هنگی پاولۆس و بارناباس ل گەل هندەك باوەردارێن دی هاتنە دەستنیشانكرن، كو سەربكەڤنە ئورشەلیمێ و ل دۆر ڤی بابەتی چاڤپێكەفتنێ ل گەل هنارتی و ریهسپیان بكەن.3ئەڤجا پشتی جڤاكا باوەرداران ئەو ب رێ ئێخستین، ئەو د دەڤەرێن فینیقیا و سامەریایێ را دەرباز دبوون و رادگەهاند كو نەجوهیان ژی باوەری ب مەسیحی ئینا، وان دلخۆشكرنەكا مەزن بۆ هەمی برایان پەیدا كر.4دەمێ گەهشتینە ئورشەلیمێ، جڤاكا باوەرداران و هنارتی و ریهسپیان بخێرهاتن لێ كر، وان ژی بەحسێ ئەوان تشتان كر، یێن خودێ ل سەر دەستێ وان كرین.5لێ هندەكێن كو ژ رێبازا فەریسیان بوون و باوەری ب عیسای ژی ئینابوو، رابوون و گۆتن: «دڤێت ئەو بهێنە سونەتكرن و فەرمان ل وان بهێتە كرن كو دەستوورێ مووسای ب جهـ بینن.»6ئینا هنارتی و ریهسپی كۆمبوون، دا دانوستاندنێ دەربارەی ڤێ چەندێ بكەن.7پشتی گەنگەشەیەكا درێژ، پەترۆس رابوو و گۆتە وان: «گەلی برایان، هەروەكو هوین دزانن ژ بەری دەمەكێ درێژ، خودێ د ناڤبەرا هەوە دا ئەز هەلبژارتم، كو مللەتێن نەجوهی پەیڤا مزگینیێ ژ دەڤێ من ببهیسن و باوەریێ بینن.8خودێ، ئەوێ دزانیت كا د دلان دا چ هەیە، وەك نیشانا رازیبوونێ ژ وان، گیانێ پیرۆز دا وان ژی، هەروەكو دایە مە.9ئەوی ب باوەریێ دلێ وان پاقژ كر و هۆسا چ جوداهی نەئێخستە د ناڤبەرا مە و وان دا.10ئەڤجا بۆچی هوین خودێ تاقی دكەن، كو نیركی[a]  دداننە سەر ستۆیێ شاگردان، ئەو نیركێ بابێن مە نەشیاین و مە ژی نەشیای هەلگرین؟11لێ مە باوەری هەیە، كو ئەم و ئەو ژی، دێ ب كەرەما خودان عیسای قورتال بین.»12هنگی هەمی ئامادەبووی بێدەنگ بوون و گوهێ خۆ دانە بارناباسی و پاولۆسی، ئەوێن نیشان و مەندەهۆشی، یێن كو خودێ ل سەر دەستێ وان د ناڤ مللەتێن نەجوهی دا كرین، ڤەدگێڕان.13پشتی ژ ئاخفتنێ ب دویماهی هاتین، یەعقوبی بەرسڤ دا و گۆت: «گەلی برایان، گوهێ خۆ بدەنە من:14شەمعونی دیار كر، كا چەوا ژ بۆ جارا ئێكێ، خودێ پویتە ب مللەتێن نەجوهی دا، داكو ژ وان خەلكەكی بۆ ناڤێ خۆ پەیدا بكەت.15ئەڤ چەندە ل گەل گۆتنێن پێغەمبەران ژی یا رێككەفتیە، هەروەكو هاتیە نڤیسین:16‹پشتی ڤێ ئەز دێ ڤەگەڕمو خیڤەتا داوودی یا كەفتی ڤەدەمەڤە،17داكو مرۆڤێن ماییو هەمی نەجوهیێن ناڤێ من ل سەر وان،18یێن كو هەر ژ كەڤن دا هاتینە زانین. ›[b] 19لەوما ئەز ب فەر دبینم كو ئەم گرانیێ نەئێخینە سەر ملێ ئەو كەسێن ژ نەجوهیان بۆ خودێ ڤەدگەڕن،20لێ ئەم بۆ وان نامەیەكێ بنڤیسین كو ئەو خۆ ژ هەڕماتیێن پووتان[c]  و دەهمەنپیسیێ و گیانەوەرێن خەندقاندی و خوینێ دویر بئێخن.21چنكو هەر ژ كەڤن دا، ل هەر باژێڕەكی، دەستوورێ مووسای دهێتە راگەهاندن و ل هەمی شەمبیان د ناڤ كنیشتەیان دا دهێتە خواندن.»نامەیا رێڤەبەرێن جڤاكێ بۆ باوەردارێن نەجوهی 22هنگی هنارتی و ریهسپیان ل گەل هەمی جڤاكا باوەرداران بڕیار دا، كو چەند زەڵامان ژ ناڤ خۆ هەلبژێرن، دا ل گەل پاولۆس و بارناباسی بهنێرنە ئەنتاكیایێ. ئینا یەهودا یێ كو دبێژنێ بارساباس و سیلاس هەلبژارتن، كو د ناڤ برایان دا د رێزدار بوون.23ئەڤ نامەیە ب دەستێ وان هنارت:«ژ برایێن هەوە هنارتی و ریهسپیان،بۆ برایێن باوەردار ژ مللەتێن نەجوهی ل ئەنتاكیا، سوریا و كیلیكیایێ:سڵاڤ.24مە یێ بهیستی كو هندەك كەس ژ مە، بێی كو ئەم وان بهنێرین، یێن هاتینە نك هەوە و ب گۆتنێن خۆ هوین دلتەنگ كرینە و هزرێن هەوە ئالۆز كرینە.25ئەڤجا مە هەمیان پێكڤە بڕیار دا، كو چەند زەڵامان هەلبژێرین و ل گەل هەڤالێن مە یێن خۆشتڤی بارناباسی و پاولۆسی بهنێرینە نك هەوە،26ئەوێن ژ بۆ ناڤێ خودانێ مە عیسایێ مەسیح ژیانا خۆ ئێخستییە د مەترسیێ دا.27ئەڤجا مە یەهودا و سیلاس هنارتن، دا هەمان تشتی ب دەڤێ خۆ ژی بێژنە هەوە،28چنكو گیانێ پیرۆز و مە ژی ب باش دیت، كو ئەم بارەكێ گرانتر نەدانینە سەر ملێن هەوە، ژبلی ڤان تشتێن پێدڤی:29هوین خۆ ژ خوارنێن بۆ پووتان[d]  هاتینە پێشكێشكرن، خوینێ، گیانەوەرێن خەندقاندی و دەهمەنپیسیێ دویر بئێخن. ئەگەر هوین خۆ ژ ڤان تشتان بپارێزن، هوین دێ باش كەن.بخێر بمینن.»30ئەو هاتنە ب رێ ئێخستن و خواركەفتنە ئەنتاكیایێ، وان هەمی باوەردار كۆمكرن و نامە گەهاندە وان.31دەمێ وان خواندی، ژ بەر هاندانا تێدا هاتی، دلخۆش بوون.32یەهودا و سیلاسی، كو ئەو ب خۆ ژی پێغەمبەر[e]  بوون، گەلەك بۆ وان ئاخفتن و ب ڤی شێوەی هاندانا برایان كر و ب هێز ئێخستن.33پشتی دەمەكی ل وێرێ ماین، برایان ب ئاشتیانە ئەو ب رێ ئێخستنە نك ئەوێن كو ئەو هنارتبوون.34لێ سیلاسی دیت كو باشترە ئەو ل وێرێ بمینیت.35پاولۆس و بارناباس ژی ل ئەنتاكیایێ مان و ل گەل گەلەكێن دی پەیڤا خودانی ددا فێركرن و رادگەهاند.ژێكجودابوونا بارناباسی و پاولۆسی 36پشتی چەند رۆژان، پاولۆسی گۆتە بارناباسی: «دا ڤەگەڕین و سەرەدانا خویشك و برایان بكەین ل هەر باژێڕەكێ مە مزگینیا پەیڤا خودانی لێ راگەهاندی، دا بزانین كا ئەو د چەوانن.»37بارناباسی حەز كر كو یوحەننایێ دبێژنێ مەرقۆس ل گەل خۆ ببەن،38لێ پاولۆس یێ رژد بوو وی ل گەل خۆ نەبەن، یێ كو ل پامفیلیایێ ژ وان ڤەقەتیای و ل گەل وان نەچوویە كاری.39ناكۆكیەكا وەسا د ناڤبەرا وان دا چێبوو، تا ژ ئێك جودا بووین. ئەڤجا بارناباسی مەرقۆس بر و ب گەمیێ چوو قوبرسێ.40پاولۆسی ژی سیلاس هەلبژارت و ب رێ كەفت، پشتی برایان ئەو رادەستی كەرەما خودانی كری.41د ناڤ سوریا و كیلیكیایێ دا دگەڕیا و جڤاكێن باوەرداران قاییم دكرن.
a.  15‏:10 q نیرك: ئەو دارە یێ ستۆیێ گایێن جۆتی ب هنجاڕی ڤە گرێ ددەت. 
b.  15‏:18 عامۆس 9‏:11‏-12؛ ئیشایا 45‏:21
c.  15‏:20 مەبەست پێ خوارنا تشتێن بۆ پووتان (صەنەمان) هاتینە پێشكێشكرن. بنێڕە 15‏:29
d.  15‏:29 q پووتان: صەنەمان
e.  15‏:32 q پێغەمبەر: ئەوێن پەیاما خودێ رادگەهاندن. ل فەرهەنگۆكێ بنێڕە.

كارێن هنارتیان   به‌شێ 14كارێن هنارتیان   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 16تیمۆتاوس ل گەل پاولۆس و سیلاسی دچیت 1پاشی پاولۆس گەهشتە دەربە، پشتی هنگی گەهشتە لیسترا، ل وێرێ شاگردەك ب ناڤێ تیمۆتاوس هەبوو، دایكا وی جوهی بوو و باوەری ب مەسیحی هەبوو، لێ بابێ وی یونانی بوو.2تیمۆتاوسی د ناڤ برایێن باژێڕێ لیسترا و كۆنیایێ دا ناڤودەنگەكێ باش هەبوو.3پاولۆسی حەز دكر وی ل گەل خۆ ببەت، ئینا ژ بەر جوهیێن وێ دەڤەرێ سونەت كر، چنكو هەمیان دزانی بابێ وی یونانیە.4ئەو ژ باژێڕەكی بۆ باژێڕەكی دگەڕیان و بڕیارێن ریهسپی و هنارتیان ل ئورشەلیمێ داین، بۆ وان رادگەهاندن، دا ئەو پێگیریێ پێ بكەن.5ب ڤی ئاوایی جڤاكێن باوەرداران د باوەریێ دا موكمتر لێ دهاتن و رۆژ بۆ رۆژێ ژمارەیا باوەرداران پتر لێ دهات.بینینا پاولۆسی بۆ زەڵامێ مەقدۆنی 6ئەو د ناڤبەرا هەرێمێن فریگیە و گالاتیا را دەرباز بوون، چنكو گیانێ پیرۆز وەنەكر پەیڤێ ل هەرێما ئاسیا بەڵاڤ بكەن.7دەمێ گەهشتینە هەرێما میسیا، وان هەوڵدا بچنە د هەرێما بیتینیایێ دا، لێ گیانێ عیسای نەهێلا.8د میسیا را چوون و گەهشتنە باژێڕێ ترویاس.9ب شەڤێ بینینەك بۆ پاولۆسی دیار بوو، تێدا مرۆڤەكێ مەقدۆنی یێ راوەستیای بوو، ژ دل هیڤی ژێ دكرن و دگۆتێ: «دەربازی مەقدۆنیا ببە و هاریكاریا مە بكە.»10پشتی وی ئەو بینین دیتی، ئێكسەر مە خۆ ئامادە كر بچینە مەقدۆنیایێ، چنكو مە تێ ئینا دەر كو خودێ گازی مە كر، دا مزگینیێ بدەینە خەلكێ وێ دەڤەرێ.باوەریا لیدیایێ ل فیلیپی 11ئەم ژ ترویاس ب گەمیێ راست چووینە ساموتراكیێ، ل رۆژا پاشتر چووینە نیاپۆلیس.12ژ وێرێ ئەم چووینە باژێڕێ فیلیپی، كو باژێڕەكێ دەڤەرا ئێكێ یا مەقدۆنیایێ بوو و كۆلۆنیەكا[a]  رۆمایی بوو و بۆ چەند رۆژان ئەم ل وێرێ ماین.13ل رۆژا شەمبیێ ئەم ژ دەرگەهێ باژێڕی دەركەفتین و چووینە جهەكی ل سەر رویباری، ئەم د وێ باوەریێ دا بووین كو وێرێ جهێ نڤێژێ بوو، ئەڤجا ئەم روینشتین و ل گەل وان ژنكێن كۆم بووی ئاخفتین.14ژنكەكا خودێپەرێس گوهداریا مە دكر، ناڤێ وێ لیدیا بوو، خەلكا باژێڕێ تیاتیرا بوو، وێ بازرگانی ب پەڕوكێ بنەفشی دكر، خودانی دلێ وێ ڤەكربوو داكو گوهداریا ئاخفتنێن پاولۆسی بكەت.15پشتی ل گەل خێزانا خۆ هاتیە تافیركرن، هیڤی ژ مە كر و گۆت: «ئەگەر هوین وەكو باوەردارەكا خودانی من بهژمێرن، وەرنە مالا من و ل وێرێ بمینن.» ئەڤجا وێ ئەم نەچار كرین.پاولۆس و سیلاس دهێنە گرتن 16رۆژەكێ ئەم دچووینە جهێ نڤێژكرنێ، كچكەكا خزمەتكار یا گیانێ خێڤزانكیێ تێدا، كەفتە راستا مە، وێ ب كارێ خێڤزانكیێ مفایەكێ مەزن دگەهاندە خودانێن خۆ.17ئەو ب دویڤ پاولۆسی و مە كەفت و گازی دكر: «ئەڤ مرۆڤە بەنیێن خودایێ هەری بلندن، بۆ هەوە رێكا قورتالبوونێ ددەنە نیاسین.»18ئەوێ ئەڤ چەندە بۆ گەلەك رۆژان دووبارە دكر، ئەڤجا پاولۆس بێزار بوو و گۆتە گیانی: «ب ناڤێ عیسایێ مەسیح، فەرمانێ ل تە دكەم، كو ژێ دەركەڤی.» ئێكسەر ژێ دەركەفت.19دەمێ خودانێن وێ دیتی، كو ئێدی ئەو مفای ژ وێ وەرناگرن، پاولۆس و سیلاس گرتن و راكێشانە بەر سینگێ دەستهەلاتداران ل گۆڕەپانا باژێڕی.20دەمێ ئیناینە نك دادوەران، گۆتن: «ئەڤ زەڵامە جوهینە و یێ باژێڕێ مە تێك ددەن21و فێری هندەك داب و نەریتان دكەن، كو نابیت ئەم رۆمایی پێ رازی ببین و پێگیریێ پێ بكەین.»22ئەڤجا خەلكی پێكڤە هێرش كرە سەر وان، دادوەران ژی جلكێن وان د بەر دا ئینان و فەرمان كر كو ب داران بهێنە قوتان.23پشتی ئەو گەلەك قوتاین، هاڤێتنە د زیندانێ دا و فەرمان ل ئەفسەرێ زیندانێ كر، كو باش نوبەداریێ لێ بگریت.24ئەوی ژی دەمێ ئەڤ فەرمانە وەرگرتی، ئەو هاڤێتنە د ئاسێترین ژۆرا زیندانێ دا و پێیێن وان بەند كرن.[b] زیندانڤان و خێزانا وی قورتال دبن 25ل نێزیكی نیڤا شەڤێ، پاولۆس و سیلاسی نڤێژ دكرن و ستران ب مەزناهیا خودێ دگۆتن و زیندانیان گوهێ خۆ ددایێ.26ژ نشكەكێ ڤە بیڤەلەرزەكا دژوار بنیاتێن زیندانێ تێك هەژاندن، ئێكسەر هەمی دەرگەهـ ڤەبوون و بەندێن هەمی زیندانیان كەفتن.27ئەفسەرێ زیندانێ هشیار بوو، دەمێ دیتی دەرگەهێن زیندانێ د ڤەكرینە، هزركر كو هەمی گرتی یێن رەڤین، ئێكسەر شیرێ خۆ هەلكێشا و چ نەمابوو خۆ بكوژیت،28لێ پاولۆسی ب دەنگەكێ بلند لێ كرە هەوار: «چ زیانێ نەگەهینە خۆ، ئەم هەمی یێ ل ڤێرێ!»29ئینا ئەفسەری داخوازا رۆناهیەكێ كر و ب لەز ب ژۆر كەفت و ژ ترسا دا دلەرزی و خۆ هاڤێتە بەر پێیێن پاولۆس و سیلاسی.30پاشی ئەو برنە ژ دەرڤە و پرسیار ژ وان كر: «ئەزبەنی، پێدڤیە ئەز چ بكەم، دا قورتال ببم؟»31وان بەرسڤ دا: «باوەریێ ب خودان عیسای بینە، تۆ و خێزانا خۆ دێ قورتال بن!»32پاشی مزگینیا پەیڤا خودانی گەهاندە وی و هەمیێن ل مالا وی.33هەر د وی دەمێ شەڤێ دا ئەفسەرێ زیندانێ ئەو برن و برینێن وان شویشتن. ئێكسەر ئەو و هەمی خێزانا وی هاتنە تافیركرن.34پاشی برنە مالا خۆ و سفرە دانا بەر وان، ئینا ئەو و هەمی خێزانا وی گەلەك دلخۆش بوون، چنكو باوەری ب خودێ ئینا.35دەمێ بوویە سپێدە، دادوەران هندەك سەربازێن خۆ هنارتنە نك ئەفسەرێ زیندانێ و گۆتنێ: «وان هەردوو كەسان بەردە.»36ئەڤجا ئەفسەری گۆتە پاولۆسی: «دادوەران فەرمان یا هنارتی كو هوین بهێنە بەردان، ئەڤجا نوكە وەرنە ژ دەرڤە و ب خێر بچن!»37لێ پاولۆسی گۆتە وان: «ئەم بێ دادگەهكرن، ل پێش چاڤێن خەلكی داینە بەر داران، هەر چەندە ئەم هەڤوەڵاتیێن رۆمایینە و ئەم كرینە د زیندانێ دا، نوكە چەوا ب دزی ڤە دێ مە دەرئێخن؟ نەخێر! بلا ئەو ب خۆ بهێن و مە بەردەن!»38سەربازان ئەڤ چەندە گەهاندە دادوەران، ئەڤجا دەمێ زانی كو هەردوو رۆمایینە، ئەو ترسیان،39ئینا هاتن و داخوازا لێبورینێ ژێ كر و هەردوو دەرئێخستن و داخواز ژێ كر كو ژ باژێڕی دەركەڤن.40ئەڤجا ئەو ژ زیندانێ دەركەفتن و چوونە مالا لیدیایێ. ئینا ل وێرێ خویشك و برا دیتن و ئەو هاندان و ژ باژێڕی دەركەفتن.
a.  16‏:12 q كۆلۆنی: ل فەرهەنگۆكێ بنێڕە.
b.  16‏:24 ل وی سەردەمی پێیێن زیندانیان دئێخستنە ئامیرەكێ داری، یێ پێكهاتی بوو ژ دوو پارچەیێن دەپی ل دۆر پێیێن زیندانی دهێنە شداندن.

كارێن هنارتیان   به‌شێ 15كارێن هنارتیان   به‌شێ 17



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 17ل سالونیكی 1پاولۆس و سیلاس د ئەمفیپۆلیس و ئەپولونیایێ را بورین و گەهشتنە سالونیكی. ل وێرێ كنیشتەیەكا جوهیان هەبوو.2ئینا پاولۆس، وەكو هەر جار، چوو د كنیشتێ ڤە و د سێ رۆژێن شەمبی دا ب بەلگەیێن نڤیسارێن پیرۆز دانوستاندن ل گەل وان دكر.3وی بۆ وان شڕۆڤە دكر و دسەلماند كو پێدڤی بوو مەسیح ئازارێ بكێشیت و ژ ناڤ مریان راببیت و گۆت: «ئەڤ عیسایێ كو ئەز بۆ هەوە ددەمە نیاسین، ئەو مەسیحە.»4هندەك ژ ئامادەبوویان قاییل بوون و خۆ دانە ل گەل پاولۆسی و سیلاسی، ل گەل جەماوەرەكێ مەزن ژ یونانیێن خودێپەرێس و ژمارەیەكا نە یا كێم ژ ژنكێن قەدرگران.5لێ چاڤێن جوهیان پێ رانەبوون و ژ كەسێن بكێرنەهاتی یێن بازاڕی هندەك مرۆڤێن خراب ئینان، جەماوەرەك كۆم كر و تێكدان د باژێڕی دا پەیدا كر. پاشی وان هێرش كرە سەر مالا یاسونی، دا پاولۆس و سیلاسی راكێشنە بەر دەستێ خەلكی.6دەمێ هەردوو ل وێرێ نەدیتین، یاسون و هندەك برایێن دی راكێشانە بەر دەستێ دەستهەلاتدارێن باژێڕی و دكرنە گازی: «ئەڤ كەسێن جیهان سەروبن كری، هاتنە ڤێرێ ژی،7یاسونی ئەو یێن مێڤان كرین. رەفتارا وان هەمیان دژی فەرمانێن قەیسەریە، كو دبێژن پاشایەكێ دی هەیە ناڤێ وی عیسایە.»8ئەوان ب ڤێ گۆتنێ خەلك و دەستهەلاتدارێن باژێڕی ئازراندن.9ئینا پارە وەك گەرەو[a]  ژ یاسونی و یێن د گەل دا ستاندن، پاشی بەردان.ل بیرییە 10هەر وێ شەڤێ، برایان پاولۆس و سیلاس بۆ بیرییە ب رێ ئێخستن. دەمێ ئەو گەهشتینە وێرێ، چوونە د كنیشتەیا جوهیان ڤە.11ئەڤ جوهییە ژ یێن ل سالونیكی جوامێرتر بوون، وان پەیڤا خودێ گەلەك ب گەرمی وەرگرت و رۆژانە نڤیسار دخواندن، دا بزانن كا فێركرنا پاولۆس و سیلاسی یا راست بوو یان نە.12ئەڤجا گەلەك ژ وان باوەری ئینا، هەروەسا ژمارەیەكا نە یا كێم ژ ژنكێن یونانی یێن قەدرگران و زەڵامان ژی.13دەمێ جوهیێن سالونیكی زانی كو پاولۆس یێ مزگینیا پەیڤا خودێ ل بیرییە ژی بەڵاڤ دكەت، هاتن و ل وێرێ ژی خەلك ئازراند و تێكدان پەیدا كر.14هەر د وی دەمی دا برایان پاولۆس بەرەڤ دەریایێ ب رێ ئێخست، لێ سیلاس و تیمۆتاوس ل وێرێ مان.15ئەوێن پاولۆس دگەهاند، هەتا ئەسینا ل گەل چوون و پشتی فەرمانەك بۆ سیلاسی و تیمۆتاوسی ژ وی وەرگرتی، كو ب زویترین دەم بهێنە نك وی، ئەو ڤەگەڕیان.ل ئەسینا 16دەمێ پاولۆسی ل ئەسینا چاڤەڕێیا وان دكر، گەلەك دلتەنگ بوو، چنكو وی دیت باژێڕ ژ پووتان[b]  یێ پڕە.17ئینا ل كنیشتەیێ دانوستاندن دكر ل گەل جوهیان و ئەوێن هاتینە سەر باوەریا جوهیان، هەروەسا وی رۆژانە دانوستاندن ل گەل وان كەسان دكر، ئەوێن ل بازاڕی دكەفتنە رێیا وی.18ئەڤجا هندەك فەیلەسوفێن ئەپیقوری[c]  و رەواقی[d]  ل گەل وی كەفتنە گەنگەشەیێ و هندەك ژ وان گۆت: «ئەڤی پڕبێژی دڤێت چ ببێژیت؟» هندەكێن دی گۆتن: «یا دیارە ئەڤە راگەهاندنێ بۆ خوداوەندێن بیانی دكەت.» چنكو وی مزگینی دەربارەی عیسای و رابوونا مریان ددا وان.19ئەڤجا ئەو بر و چوونە ئەریوپاگۆسێ[e]  و گۆتنێ: «ئەرێ ئەم دشێین بزانین ئەو فێركرنێن نوی یێن تۆ رادگەهینی چنە؟20ئەم یێ تشتێن سەیر ژ تە دبهیسین، مە دڤێت بزانین رامانا وان چیە؟»21چنكو هەمی خەلكێ ئەسینا و بیانیێن ل وێرێ د ئاكنجی، د دەمێ خۆ یێ ڤاڵا دا خۆ ب چڤە مژویل نەدكر، ژبلی گۆتن و بهیستنا هزر و بیرێن نوی.22ئینا پاولۆس ل نیڤا ئەریوپاگۆسێ راوەستیا و گۆت: «گەلی خەلكێ ئەسینا، ئەز یێ دبینم هوین ژ هەمی لایان ڤە، گەلەك د ئاییندارن،23چنكو دەمێ ئەز دگەڕیام و من باش بەرێ خۆ ددا تشتێن هوین دپەرێسن، من قوربانگەهەك دیت، ل سەر نڤیسی بوو: ‹بۆ خودایەكێ نەنیاس.› ئەڤجا ئەڤ خودایێ هوین دپەرێسن و نانیاسن، ئەز وی بۆ هەوە ددەمە نیاسین.24ئەو خودایێ جیهان و هەر تشتێ تێدا چێكرین، ئەو خودانێ ئەرد و ئەسمانیە و د پەرستگەهێن دەستكردێن مرۆڤان دا ئاكنجی نابیت.25ب دەستێن مرۆڤان ژی ناهێتە خزمەت كرن، هەروەكو وی پێدڤی ب تشتەكی هەبیت، چنكو ئەو ب خۆ ژیانێ و هەناسەیێ و هەر تشتەكی ددەتە هەمیان.26وی هەمی مللەتێن جیهانێ ژ ئێك كەس چێكرن، كو ل سەر رویێ ئەردی هەمیێ ئاكنجی ببن و دەم و سنوورێن ئاكنجیبوونا وان دانان،27دا ل خودێ بگەڕن، بەلكو ب لەپەقوتێ ڤێ بكەڤن، هەر چەندە ب راستی ئەو ژ هەر ئێك ژ مە نە یێ دویرە.28چنكو ‹ب وی ئەم دژین و دلڤین و یێن هەین[f] ،› هەروەكو هندەك هەلبەستڤانێن هەوە ژی گۆتی: ‹ئەم ژی ژ دویندەها[g]  وینە[h] .›29ئەڤجا، ژ بەر كو ئەم دویندەها خودێینە، پێدڤیە ئەم هزر نەكەین كو خودینی وەكو زێڕی، یان زیڤی، یان بەرییە، كو ب شارەزایی و هونەرێ مرۆڤەكی هاتبیتە نەخشكرن!30خودێ بەرێ خۆ ل سەردەمێن نەزانینێ گرت، لێ نوكە ئەو فەرمانێ ل هەمی مرۆڤان ل هەر جهەكی دكەت، ل خۆ بزڤڕن.31چنكو وی رۆژەكا دانای كو هەمی جیهانێ دادپەروەرانە داد بكەت ل سەر دەستێ زەڵامەكێ وی دەستنیشانكری. خودێ بەلگە ژی دایە هەمیان، دەمێ ئەو ژ ناڤ مریان راكری.»32دەمێ ئامادەبوویان گوهـ ل رابوونا مریان بووی، هندەك ژ وان سڤكاتی پێ كر، لێ هندەكێن دی گۆتێ: «ل دۆر ڤی بابەتی، دێ ل دەمەكێ دی گوهێ خۆ دەینە تە.»33ئەڤجا پاولۆس ژ ناڤ وان دەركەفت.34لێ هندەك كەس گەهشتنێ و باوەری ئینا، ژ وان دیونیسیۆس ئەوێ ئەندام د جڤاتا ئەریوپاگۆسێ دا و ژنكەك ناڤێ وێ داماریس بوو و هندەكێن دی ژی ل گەل وان.
a.  17‏:9 q گەرەو: كەفالەت یان ‹رهن› 
b.  17‏:16 q پووتان: صەنەمان
c.  17‏:18 q ئەپیقوری: رێبازەكا فەلسەفیە. ل فەرهەنگۆكێ بنێڕە. 
d.  17‏:18 q رەواقی: رێبازەكا فەلسەفیە. ل فەرهەنگۆكێ بنێڕە.
e.  17‏:19 ناڤێ گرەكیە كو جڤاتا باژێڕێ ئەسینا ل وێرێ كۆم دبوو، هەروەسا ناڤێ ڤێ جڤاتێ ژی بوو.
f.  17‏:28 ژ هەلبەستەكا ‹ئەپیمەنیدیس›ی هاتیە وەرگرتن، كو خەلكێ گزیرتەیا كریتە و ل ساڵێن 600 ب. ز. ژیایە.
g.  17‏:28 q دویندەه: نەسل یان زوڕیەت
h.  17‏:28 ژ هەلبەستەكا ‹ئارەتۆس›ی هاتیە وەرگرتن، كو خەلكێ هەرێما كیلیكیایە و ل ساڵێن 315‏-240 ب. ز. ژیایە.

كارێن هنارتیان   به‌شێ 16كارێن هنارتیان   به‌شێ 18



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 18ل كورنتۆس 1پشتی هنگی پاولۆسی ئەسینا هێلا و چوو باژێڕێ كورنتۆس.2ل وێرێ جوهیەك دیت ناڤێ وی ئەكیلا بوو، ژ دایكبوویێ پۆنتۆسێ بوو، ژ نوی ل گەل هەڤژینا خۆ پریسكیلایێ ژ ئیتالیا هاتبوو، چنكو كلودیۆسێ قەیسەر فەرمانا دەرئێخستنا جوهیان ژ رۆمایێ دابوو. پاولۆسی قەستا وان كر،3ل نك وان ما و ل گەل وان كار كر، چنكو هەڤپیشەیێ وان بوو، كو ئەو د كارێ خۆ دا خیڤەتڤان بوون.4پاولۆسی هەمی شەمبیان ل كنیشتەیێ دانوستاندن دكر و بزاڤ دكر جوهی و یونانیان قاییل بكەت.5دەمێ سیلاس و تیمۆتاوس ژ هەرێما مەقدۆنیا گەهشتین، پاولۆسی هەمی دەمێ خۆ بۆ مزگینیێ تەرخان كر. وی شاهدەیی بۆ جوهیان ددا كو مەسیح، عیسایە.6لێ دەمێ وان دژایەتیا وی كری و جڤین داینێ، وی كراسێ خۆ داقوتا و گۆتە وان: «خوینا هەوە د ستۆیێ هەوە. ئەز یێ بێ تاوانم! ژ نوكە پێڤە ئەز دێ قەستا مللەتێن نەجوهی كەم.»7ئەڤجا پاولۆس ژ وێرێ دەركەفت و چوو مالا زەڵامەكی هاتبوو سەر باوەریا جوهیان ناڤێ وی تیتۆس یوستۆس بوو، مالا وی ب تەنشت كنیشتەیێ ڤە بوو.8كریسپۆسێ سەرۆكێ كنیشتەیێ ل گەل هەمی كەسێن مالا خۆ باوەری ب خودانی ئینا. گەلەك خەلكێ كورنتۆسێ ژی، یێن كو ئاخفتنا پاولۆسی دبهیست، باوەری ئینا و هاتنە تافیركرن.9شەڤەكێ خودانی د بینینەكێ دا گۆتە پاولۆسی: «نەترسە، لێ بئاخڤە و بێدەنگ نەبە،10چنكو ئەز یێ ل گەل تە و كەس دەستێ خۆ درێژ ناكەتە تە، كو تە بئێشینیت، ژ بەر كو من گەلەك مرۆڤ ل ڤی باژێڕی یێن هەین.»11ئێدی ساڵەك و شەش هەیڤان ل وێرێ ما و ئەو فێری پەیڤا خودێ دكرن.12دەمێ گالیونی[a]  حوكمڕانی ل سەر هەرێما ئەخایا دكر، جوهی ب ئێك دەست دژی پاولۆسی رابوون و ئەو برە دادگەهێ.13وان گۆت: «ئەڤ زەڵامە مرۆڤان قاییل دكەت، كو ب ئاوایەكی بەروڤاژی دەستووری خودێ بپەرێسن.»14دەمێ پاولۆس دا دەست ب ئاخفتنێ كەت، گالیونی گۆتە جوهیان: «گەلی جوهیان، ئەگەر بابەت گونەهـ یان تاوانەك با، دا ئەگەر هەبیت كو ئەز بێهنا خۆ ل هەوە فرەهـ كەم.15لێ ئەگەر بابەت دەربارەی پەیڤ و ناڤ و دەستوورێ هەوەیە، هوین ب خۆ چارەسەر بكەن، من نەڤێت ببمە دادوەرێ ڤان تشتان!»16ئینا وی ئەو ژ دادگەهێ دەرئێخستن.17ئەڤجا وان هەمیان سوستانیسێ سەرۆكێ كنیشتەیێ گرت و ل بەر دەرگەهێ دادگەهێ قوتا. لێ گالیونی چ پویتە ب ڤێ چەندێ نەكر.ڤەگەڕیانا پاولۆسی بۆ ئەنتاكیایێ 18پاولۆس گەلەك رۆژێن دی ژی ل كورنتۆسێ ما، پاشی خاترا خۆ ژ برایان خواست و ب گەمیێ بەرەڤ سوریا چوو، پریسكیلا و ئەكیلا ژی د گەل دا بوون. ئەوی ل باژێڕێ كەنخریا سەرێ خۆ تراشی، چنكو نەزرەك[b]  ل سەر بوو.19دەمێ گەهشتینە ئەفەسۆسێ، پاولۆسی ئەو ل وێرێ هێلان و چوو د كنیشتەیا جوهیان ڤە و دانوستاندن ل گەل وان كر،20ئەوان ژی داخواز ژێ كر كو دەمەكێ درێژتر ل نك وان بمینیت، لێ ئەو رازی نەبوو.21وی خاترا خۆ ژێ خواست و گۆت: «ب ئانەهیا خودێ دێ ڤەگەڕمە نك هەوە!» و ب گەمیێ ژ ئەفەسۆسێ چوو.22دەمێ ل قەیسەریێ پەیا بووی، سەركەفتە ئورشەلیمێ و سڵاڤ ل جڤاكا باوەرداران كر، پاشی خواركەفتە باژێڕێ ئەنتاكیایێ.23پشتی دەمەكی ل وێرێ مای، كەفتە رێ و جهـ ب جهـ ل سەر هەرێمێن گالاتیا و فریگیە گەڕیا و هەمی شاگرد بهێز ئێخستن.ئەپولۆس ل ئەفەسۆس و ئەخایایێ 24جوهیەك هاتە ئەفەسۆس، ناڤێ وی ئەپولۆس بوو و ژدایكبوویێ ئەسكەندەریێ بوو، یێ زمان رەهوان و د نڤیسارێن پیرۆز دا شارەزا بوو،25ل سەر رێبازا خودانی هاتبوو فێركرن و ب گەرمی دئاخفت و ب دروستی دەربارەی عیسای فێركرن دكر، هەر چەندە ب تنێ تافیركرنا یوحەننای دزانی.26ئەوی دەست ب ئاخفتنا وێرەكانە كر د كنیشتەیێ ڤە. دەمێ پریسكیلایێ و ئەكیلای گوهـ لێ بووی، ئەو برە نك خۆ و رێیا خودێ بۆ وی دروستتر شڕۆڤەكر.27دەمێ وی بڕیار دای بچیتە هەرێما ئەخایایێ، برایان ئەو هاندا و نامەیەك بۆ وی نڤیسی، دا شاگرد وی وەرگرن. دەمێ گەهشتیە وێرێ، هاریكاریەكا مەزن بۆ وان كر، یێن ب رێكا كەرەمێ باوەری ئیناین،28چنكو ب هێز و ب ئاشكرایی وی دەنگێ جوهیان دبڕی و ب رێكا نڤیساران دسەلماند كو مەسیح، عیسایە.
a.  18‏:12 د ناڤبەرا ساڵێن 51‏-52 ز. دا حوكمڕانێ ئەخایا بوو، كەسەكێ ناڤدار بوو ب دادپەروەریێ.
b.  18‏:18 ئەو سۆزە یا مرۆڤ ددەتە خودێ و پشتی هنگی فەرە مرۆڤ ب جهـ بینیت. بنێڕە سەرژمێری 6‏:1‏-21

كارێن هنارتیان   به‌شێ 17كارێن هنارتیان   به‌شێ 19



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 19پاولۆس ل ئەفەسۆسێ 1دەمێ ئەپولۆس ل كورنتۆسێ، پاولۆس د ناڤ دەڤەرێن ناڤخۆیی دا دەرباز بوو و گەهشتە ئەفەسۆسێ. ل وێرێ هندەك شاگرد دیتن2و گۆتە وان: «ئایا دەمێ هەوە باوەری ئینای، هەوە گیانێ پیرۆز وەرگرت؟» وان بەرسڤ دا: «نەخێر! خۆ مە گوهـ ل هەبوونا گیانێ پیرۆز ژی نەبوویە.»3ئەڤجا وی گۆت: «پا هوین ب چ هاتینە تافیركرن؟» وان بەرسڤ دا: «ب تافیركرنا یوحەننای!»4پاولۆسی گۆت: «تافیركرنا یوحەننای، تافیركرنا لخۆزڤڕینێ بوو و دگۆتە خەلكی كو فەرە باوەریێ ب وی كەسی بینن، ئەوێ دێ پشتی وی هێت، كو ئەو ژی عیسایە.»5دەمێ وان ئەڤ چەندە بهیستی، ب ناڤێ خودان عیسای هاتنە تافیركرن.6گاڤا پاولۆسی دەستێن خۆ داناینە سەر وان، گیانێ پیرۆز ب سەر وان دا هات و ب زمانێن دی ئاخفتن و وان پەیام ژ خودێ وەرگرتن و دەربڕین ژێ كر.7ئەو هەمی نێزیكی دوازدە زەڵامان بوون.8پاشی پاولۆس چوو د كنیشتەیێ ڤە. بۆ ماوێ سێ هەیڤان دچوو وێرێ و ب وێرەكی دئاخفت و گەنگەشە دكر و دەربارەی پاشایەتیا خودێ خەلك قاییل دكر.9دەمێ هندەكان ركمانێ كری و نەڤیای باوەریێ بینن و ل بەرامبەر ئامادەبوویان جڤین داینە رێبازێ[a] ، پاولۆسی ئەو هێلان و شاگرد ل گەل خۆ برن و هەر رۆژ ل فێرگەها تیرانۆسی دانوستاندن دكر.10ئەڤ رەوشە دوو ساڵان یا بەردەوام بوو، تاكو هەمی ئاكنجیێن هەرێما ئاسیا ژ جوهی و یونانیان، پەیڤا خودانی بهیستی.كوڕێن سكێوای 11خودێ حنێرێن مەزن ل سەر دەستێن پاولۆسی ئەنجام ددان،12هەتا كو دەستمال و بەركۆشێن[b]  دگەهشتنە لەشێ پاولۆسی، دئینان و ددانانە سەر نەساخان، نەساخی ل نك وان نەدمان و گیانێن پیس ژێ دەردكەفتن.13هندەك جوهیێن گەڕۆك هەبوون، ئەوێن كارێ وان دەرئێخستنا گیانێن پیس بوو، ئەوان تاقی كر كو ناڤێ خودان عیسای ل سەر ئەوێن گیانێن پیس تێدا ب كار بینن، وان دگۆت: «ئەز ب ناڤێ عیسایێ كو پاولۆس مزگینیێ پێ ددەت، فەرمانێ ل هەوە دكەم، هوین دەركەڤن!»14ئەڤ چەندە حەفت كوڕێن سكێوای، كو سەرۆككاهنەكێ جوهیان بوو، دكر.15گیانێ پیس بەرسڤا وان دا و گۆت: «ئەز عیسای دنیاسم و دەربارەی پاولۆسی ژی دزانم، لێ هوین كینە؟»16ئینا ئەو زەڵامێ گیانێ پیس تێدا، هێرش كرە وان و ل سەر هەمیان زاڵ بوو و شیا وان، تاكو ب رویسی و برینداری ژ وێ مالێ رەڤین.17ئەڤ چەندە ل ناڤ هەمی جوهی و یونانیێن ئاكنجی ل ئەفەسۆس بەڵاڤ بوو، ترس ب سەر هەمیان دا هات و ناڤێ خودان عیسای بلند دبوو18و گەلەك ژ ئەوێن باوەری ئینای، دهاتن و دانپێدان ب گونەهێن خۆ دكر و كریارێن خۆ ئاشكرا دكرن.19ژمارەیەكێ ژ ئەوێن جادووگەری كری پەرتووكێن خۆ كۆم كرن و ل بەر چاڤێن خەلكی هەمیێ سۆتن. بهایێ وان پەرتووكان هژمارت، دیار بوو كو پێنجی هزار پارچەیێن زیڤینە[c] .20هۆسا پەیڤا خودانی بەڵاڤ دبوو و ب هێز دكەفت.تێكدان ل ئەفەسۆس 21پشتی ئەڤان تشتان رویدای، پاولۆسی بڕیار دا د هەرێما مەقدۆنیا و ئەخایا را دەرباز ببیت و بچیتە ئورشەلیمێ و گۆت: «پشتی كو ئەز دچمە وێرێ، پێدڤیە رۆمایێ ژی ببینم.»22وی دوو ژ ئەوێن هاریكاریا وی دكر، تیمۆتاوس و ئەراستۆس، هنارتنە مەقدۆنیا و ئەو ب خۆ دەمەكی ل هەرێما ئاسیا ما.23ل وی دەمی ژ ئەگەرێ رێبازا خودانی تێكچوونەكا ب ترس پەیدا بوو.24زیڤنگرەك هەبوو، ناڤێ وی دیمیتریۆس بوو، وی ژ زیڤی نموونەیێن بچویك یێن پەرستگەها خوداوەند ئارتەمیسێ چێدكرن و ڤێ چەندێ مفایەكێ نە یێ كێم دگەهاندە پیشەكاران.25وی ئەو پیشەكار و هەڤپیشەیێن وان كۆمكرن و گۆت: «گەلی جوامێران، هەروەكو هوین دزانن، ئەم ژ ڤی كاری دەولەمەندیێ پەیدا دكەین،26هەوە دیت ژی و گوهـ لێ بوو، كو ڤی پاولۆسی، نە ب تنێ ل ئەفەسۆسێ، لێ ل هەمی هەرێما ئاسیا، ژمارەیەكا مەزن ژ خەلكی قاییل كرینە و ژ رێ دەرئێخستینە. ئەو دبێژیت كو ئەو تشتێن ب دەستی هاتینە چێكرن نە خودێنە.27مەترسیا ڤێ چەندێ ژی نە ب تنێ ئەوە كو كارێ مە د چاڤێن خەلكی دا بێڕێز ببیت، لێ پەرستگەها خوداوەندا مەزن ئارتەمیسێ ژی دێ رسوا بیت و دێ مەزناهیا وێ خوداوەندێ ژ دەست چیت، ئەوا هەمی هەرێما ئاسیا و جیهان دپەرێسن!»28دەمێ وان ئەڤ ئاخفتنە بهیستی، تۆڕەبوون و قێڕی راهێلان: «مەزناهی بۆ ئارتەمیسا ئەفەسۆسیان!»29ئینا تێكدانێ هەمی باژێڕ ڤەگرت و خەلك پێكڤە بەزینە شانویێ و گایۆس و ئەرستارخۆس یێن مەقدۆنی، كو هەردوو هەڤال رێیێن پاولۆسی بوون، ل گەل خۆ راكێشان.30پاولۆسی ژی ڤیا بچیتە د ناڤ وی خەلكی دا، لێ شاگردان نەهێلا.31هەروەسا هندەك دەستهەلاتدارێن هەرێما ئاسیا ژی، كو هەڤالێن وی بوون، مرۆڤ هنارتنە نك وی و هیڤی ژێ كرن كو نەچیتە شانویێ.32وی دەمی هندەكان تشتەك دقیڕاند و هندەكان تشتەكێ دی، چنكو كۆمبوون تێكچوو بوو و بەهرا پتر ژ وان نەدزانی بۆچی كۆم ببوون.33ئینا وان ئەسكەندەر ژ ناڤ جەماوەری برە پێش، چنكو جوهیان ئەو بۆ پێشڤە پالددا، ئەڤجا ئەسكەندەری ب دەستی ئاماژە كر، وی دڤیا ل بەرامبەر خەلكی بەڕەڤانیێ ژ جوهیان بكەت.34دەمێ وان زانی كو ئەو جوهییە، وان نێزیكی دوو دەمژمێران ب ئێك دەنگ دقیڕاند: «مەزناهی بۆ ئارتەمیسا ئەفەسۆسیان!»35پاشی نڤیسكارێ باژێڕی[d]  شیا خەلكی تەنا بكەت و گۆت: «گەلی ئەفەسۆسیان، كی هەیە نەزانیت كو باژێڕێ ئەفەسۆس چاڤدێرێ پەرستگەها ئارتەمیسا مەزن و پەیكەرێ وێ یێ كەڤرینە ئەوێ ژ ئەسمانی كەفتیە خوارێ؟36ژ بەر كو كەس نەشێت بێژیت ئەڤ تشتە نەڕاستن، لەوما پێدڤیە هوین ل سەر خۆ بن و تشتەكی ب سەر گەرمی نەكەن.37ئەڤ هەردوو زەڵامێن هەوە ئیناین، نە دزیكەرێن پەرستگەهێنە و نە ژی كوفری دەربارەی خوداوەندا مە كرینە.38ئەڤجا ئەگەر دیمیتریۆس و پیشەكارێن ل گەل وی گازندە ل سەر كەسەكی هەبن، دادگەهـ و دادوەر یێن هەین، بلا ل وێرێ سكالایێ ل ئێك و دوو بكەن.39لێ ئەگەر داخوازا هەوە ژ بەر تشتەكێ دییە، ئەو دێ د روینشتنەكا یاسایی دا هێتە چارەسەركرن.40چنكو مەترسی هەیە كو ئەم ژ بەر رویدانێن ئەڤرۆ، ب تێكدانێ بهێینە تاوانباركرن و مە چ بەهانە بۆ ڤێ تێكچوونێ نینن!»41پشتی ئەڤە گۆتی، خەلك بەڵاڤ كر.
a.  19‏:9 مەبەست پێ رێبازا مەسیحی
b.  19‏:12 q بەركۆش: صەدریە
c.  19‏:19 هەر زیڤەك نێزیكی كرێیا رۆژانەیا پالەیەكی بوو.
d.  19‏:35 نڤیسكارێ باژێڕی ئێك ژ دەستهەلاتدارێن باژێڕی بوو، ئەو بەرپرسێ نڤیسینێن فەرمی بوو.

كارێن هنارتیان   به‌شێ 18كارێن هنارتیان   به‌شێ 20



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 20ل مەقدۆنیا و یونانێ 1پشتی تێكدان ب دویماهی هاتی، پاولۆسی شاگرد گازی كرن، ئەو هاندان و خاترا خۆ ژێ خواست و ب رێ كەفت، دا بچیتە مەقدۆنیایێ.2ئەو د ناڤ وان دەڤەران دا گەڕیا و وی ب گەلەك پەیڤان شاگرد هاندان، پاشی گەهشتە یونانێ.3سێ هەیڤ ل وێرێ بوراندن و دەمێ وی خۆ بۆ وەغەرا سوریایێ ب گەمیێ بەرهەڤ دكر، جوهیان پیلانەك بۆ كوشتنا وی دانا، ئینا بڕیار دا ب رێكا مەقدۆنیایێ ڤەگەڕیتەڤە.4سوپاترۆسێ كوڕێ پیڕۆسی ژ بیرییە، ئەرستارخۆس و سكوندۆس ژ سالونیكی، گایۆس ژ دەربە، تیمۆتاوس، ژ هەرێما ئاسیایێ ژی تیخیكۆس و تروفیمۆس ل گەل وی چوون.5ئەو بەری مە چوون و ل ترویاسێ ل هیڤیا مە مان.6ئەم ژی پشتی جەژنا نانێ شكەڤا، ب گەمیێ ژ فیلیپی چووین و پشتی پێنج رۆژان ل ترویاسێ گەهشتینە وان و ئەم حەفت رۆژان ل وێرێ ماین.سەرەدانا پاولۆسی یا دویماهیێ بۆ ترویاسێ 7ل رۆژا ئێكێ ژ حەفتیێ، دەمێ شاگرد بۆ كەركرنا نانی كۆمبووین، پاولۆسی دانوستاندن ل گەل وان كر و ژ بەر كو وی دڤیا ل رۆژا پاشتر بچیت، ئەوی ئاخفتن تا نیڤ شەڤ درێژ كر.8ل وێ ژۆرا سەری یا مە كۆمبوون تێدا دكر، گەلەك چرا د هەلبوون.9گەنجەكی ناڤێ وی یوتیخۆس بوو، ئەو د پەنجەرێ دا یێ روینشتی بوو. دەمێ پاولۆسی ئاخفتنا خۆ درێژ كری، خەوەكا گران ل سەر وی زاڵ دبوو و نڤست و ژ قاتێ سێیێ كەفت و ب مریاتی هاتە هەلگرتن.10پاولۆس هاتە خوارێ و خۆ ب سەر كەلەخێ وی دادا و هەمبێزكر و گۆت: «خۆ تێك نەدەن، چنكو گیانێ وی یێ تێدا!»11پاشی ب سەركەفت و نان كەركر و خوار و تا سپێدێ گەلەك ل گەل وان ئاخفت، پشتی هنگی ئەو دەركەفت و چوو.12وان ئەو گەنج ب ساخی ژ وێرێ بر و بۆ وان هاندانەكا مەزن بوو.ژ ترویاس تا میلیتۆس 13ئەم ل گەمیێ سیار بووین و بەرەڤ ئاسۆسێ ب رێ كەفتین. مەرەما مە ئەو بوو كو ئەم ژ وێرێ پاولۆسی ب گەمیێ ببەین، چنكو وی نەخشە وەسا دانابوو كو ئەو ب پێیان بچیتە وێرێ.14دەمێ ل ئاسۆس گەهشتیە مە، مە ئەو ل گەل خۆ سیار كر و چووینە میتیلینی،15ئەم ژ وێرێ چووین و ل رۆژا پاشتر گەهشتینە بەرامبەری گزیرتەیا خیۆس و ل رۆژا سێیێ ئەم دەرباز بووینە سامۆس، ل رۆژا چوارێ ئەم گەهشتینە میلیتۆس،16چنكو پاولۆسی بڕیار دابوو، ب گەمیێ بێ راوەستیان د بەر ئەفەسۆس را دەرباز ببیت، دا ل هەرێما ئاسیا گیرۆ نەبیت، چنكو ئەو ب لەز دچوو داكو ئەگەر بشێت، ل جەژنا رۆژا پێنجیێ[a]  ل ئورشەلیمێ بیت.پەیڤا پاولۆسی بۆ ریهسپیێن ئەفەسۆسێ 17پاولۆسی ژ میلیتۆس هنارتە ب دویڤ ریهسپیێن جڤاكا باوەرداران را ل ئەفەسۆس.18دەمێ هاتینە نك وی، گۆتە وان: «هوین دزانن كو هەر ژ رۆژا ئێكێ یا پێ من كەفتیە د هەرێما ئاسیایێ دا، ئەز ب درێژاهیا دەمی، ل گەل هەوە یێ چەوا بووم.19من د ناڤ وان تاقیكرنان دا، یێن كو ژ پیلانێن جوهیان ب سەرێ من هاتین، ب هەمی خۆشكاندن و ب گەلەك رۆندكان خزمەتا خودانی دكر.20من خۆ ژ راگەهاندنا تشتەكی نەدایە پاش كو د مفایێ هەوە دا بیت، لێ من ل جهێن گشتی و مال ب مال هوین فێر دكرن.21من جوهی و نەجوهی ئاگەهدار كرینە، كو فەرە بۆ خودێ ل خۆ بزڤڕن و باوەریێ ب خودانێ مە عیسای بینن.22ئەڤە ئەز یێ قەیدكری ژ لایێ گیانی[b]  ڤە، دچمە ئورشەلیمێ و نزانم ل وێرێ دێ چ هێتە سەرێ من.23لێ گیان ل هەر باژێڕەكی شاهدەییێ بۆ من ددەت و دبێژیت كو گرتن و تەنگاڤی ل هیڤیا منن.24لێ ئەز چ پویتەی ب ژیانا خۆ نادەم، ب تنێ ئارمانجا من ئەوە كو ئەز ئەركێ خۆ، ئانكو ئەو خزمەتا من ژ خودان عیسای وەرگرتی، ب دویماهی بینم، كو شاهدەییێ بۆ مزگینیا كەرەما خودێ بدەم.25ئەڤە ئەز دزانم، هوین هەمی، ئەوێن ئەز د ناڤ هەوە دا گەڕیایم و من مزگینیا پاشایەتیا خودێ راگەهاندی، ئێدی هوین رویێ من نابیننەڤە.26ژ بەر هندێ ئەڤرۆ بۆ هەوە شاهدەییێ ددەم، كو ئەز ژ خوینا هەوە هەمیان یێ بێگونەهم،27چنكو من خۆ نەدایە پاش كو بۆ هەوە هەمی حەزا خودێ دیار بكەم.28ئەڤجا هشیاری خۆ و هەمی كەرێ پەزی بن، ئەوێ گیانێ پیرۆز هوین وەكو چاڤدێر د ناڤ دا داناین، دا شڤانیێ ل جڤاكا گازیكریێن خودێ بكەن، ئەوا وی ب خوینا خۆ[c]  كڕی.29ئەز دزانم پشتی چوونا من، گورگێن هار دێ هێنە د ناڤ هەوە دا و دلۆڤانیێ ب كەرێ پەزی نابەن.30ژ ناڤ هەوە ژی دێ هندەك كەس رابن و تشتێن خواروڤیچ بێژن، داكو شاگردان ل دویڤ خۆ رابكێشن.31ژ بەر ڤێ چەندێ د هشیار بن، ل بیرا هەوە بیت كو سێ ساڵان ب شەڤ و رۆژ، بێ راوەستیان، ب رۆندكان من هوین شیرەت كرینە.32نوكە ژی ئەز هەوە دهێلمە ب هیڤیا خودێ و پەیڤا كەرەما وی ڤە، ئەو پەیڤا شیان هەی كو هەوە ئاڤاكەت و میراتەكی ل گەل هەمی پیرۆزكریان بدەتە هەوە.33من دلێ خۆ نەبریە زیڤ، یان زێڕ، یان جلكێ كەسەكی.34هوین ب خۆ دزانن كو من ب ڤان دەستان كار كریە و پێدڤیێن من و یێن د گەل من دا دابین كرینە،35د هەمی تشتان دا، من نیشا هەوە دا، كو فەرە هوین هۆسا خۆ بۆ هاریكاریا بێهێزان بوەستینن، پەیڤێن خودان عیسای ل بیرا هەوە بن، كو گۆتیە: ‹بەختەوەریا دانێ ژ یا وەرگرتنێ پترە.›»36پشتی ئەڤە گۆتی، ل گەل هەمیان چۆكڤەدان و نڤێژ كر.37هەمی گەلەك گریان و وان خۆ د سەر و ستۆیێ پاولۆسی وەركر و ماچی كر.38گەلەك خەمبار بوون، ب تایبەت ژ وێ پەیڤا وی گۆتی: «هوین رویێ من نابیننەڤە.» پاشی ل گەل وی تا گەمیێ چوون.
a.  20‏:16 جەژنەكا جوهیانە. ل فەرهەنگۆكێ بنێڕە رۆژا پێنجیێ*.
b.  20‏:22 q گیان: مەبەست پێ گیانێ پیرۆزە كو گیانێ خودێیە. ل فەرهەنگۆكێ بنێڕە گیانێ پیرۆز*.
c.  20‏:28 ئانكو خوینا مەسیحی

كارێن هنارتیان   به‌شێ 19كارێن هنارتیان   به‌شێ 21



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 21پاولۆس دچیتە ئورشەلیمێ 1پشتی ئەم ژ وان جودا بووین، ب گەمیێ ئەم ب رێ كەفتین و راست چووینە كۆس، ل رۆژا پاشتر گەهشتینە رودۆس، ژ وێرێ ژی چووینە پاتارا،2ل وێرێ مە گەمیەك دیت دچوو فینیقیا، ئەم لێ سیار بووین و ب رێ كەفتین.3پشتی قوبرس بۆ مە دیار بووی و مە ئەو ژ لایێ خۆ یێ چەپێ ڤە هێلای، مە قەستا سوریایێ كر. ئەم ل باژێڕێ سور راوەستیاین، چنكو گەمی دا بارێ خۆ ل وێرێ دانیت.4مە شاگرد دیتن و بۆ حەفت رۆژان ل نك وان ماین، ئەوان ب رێكا گیانی[a]  دگۆتە پاولۆسی كو سەرنەكەڤیتە ئورشەلیمێ.5دەمێ رۆژێن مە ل وێرێ ب دویماهی هاتین، ئەم ب رێ كەفتین و ئەو هەمی ب ژن و زاڕۆكێن خۆ ڤە، ل گەل مە هاتنە ژ دەرڤەی باژێڕی. ل بەر لێڤا دەریایێ مە چۆكڤەدان و نڤێژ كرن.6پاشی مە خاترا خۆ ژ ئێكودوو خواست و ل گەمیێ سیاربووین، ئەو ژی بۆ مالێن خۆ زڤڕین.7دەمێ مە رێڤنگیا خۆ ژ سور ب دویماهی ئینای، ئەم گەهشتینە پتولەمایس، مە سڵاڤ ل خویشك و برایان[b]  كر و رۆژەكێ ل نك وان ماین.8رۆژا پاشتر ئەم ژ وێرێ ب رێ كەفتین و هاتینە قەیسەریێ و چووینە مالا فیلیپۆسێ مزگینیدەر، كو ئێك ژ حەفتان[c]  بوو و ئەم ل نك وی ماین.9وی چوار كچێن پاكیزە[d]  هەبوون پەیام ژ خودێ وەردگرتن و رادگەهاندن.10پشتی ئەم چەندین رۆژان ل وێرێ ماین، پێغەمبەرەك[e]  ژ یەهودیایێ هات، ناڤێ وی ئاگابۆس بوو.11ئەو هاتە نك مە و قایشا پاولۆسی هەلگرت و دەست و پێیێن خۆ گرێ دان و گۆت: «گیانێ پیرۆز ڤێ دبێژیت: جوهیێن ئورشەلیمێ دێ خودانێ ڤێ قایشێ هۆسا گرێ دەن و دەنە دەستێ نەجوهیان.»12دەمێ مە ئەڤ چەندە بهیستی، مە و ئەوێن ل وێرێ، هیڤی ژ پاولۆسی كرن كو سەرنەكەڤیتە ئورشەلیمێ.13لێ وی بەرسڤ دا و گۆت: «بۆچی هوین دكەنە گری و دلێ من دشكێنن؟ ئەز یێ ئامادەمە ژ پێخەمەت ناڤێ خودان عیسای ل ئورشەلیمێ نە ب تنێ بهێمە گرێدان، لێ بمرم ژی!»14دەمێ ئەو قاییل نەبووی، مە دەست ژێ بەردان و مە گۆت: «بلا حەزا خودانی ب جهـ بهێت.»15پشتی وان رۆژان، مە خۆ بۆ وەغەرێ ئامادە كر و بەرەڤ ئورشەلیمێ سەركەفتین.16هندەك شاگرد ژی، كو خەلكێ قەیسەریێ بوون، ل گەل مە هاتن و ئەم برینە نك شاگردەكێ كەڤن ناڤێ وی مەناسون بوو، كو كەسەكێ قوبرسی بوو، دا ل دەڤ وی بمینین.ل ئورشەلیمێ 17دەمێ ئەم گەهشتینە ئورشەلیمێ، برایان ب گەرمی پێشوازی ل مە كر.18ل رۆژا پاشتر، پاولۆس ل گەل مە هاتە نك یەعقوبی[f] ، هەمی ریهسپی ژی د ئامادە بوون.19پشتی پاولۆسی سڵاڤ ل وان كری، هەمی ئەو تشتێن خودێ ب رێیا خزمەتا وی د ناڤ نەجوهیان دا كرین، بۆ وان ئێك ئێكە دیار كرن.20دەمێ وان ئەڤە بهیستی، وان پەسنا[g]  خودێ كر و گۆتە پاولۆسی: «برا، تۆ یێ دبینی چەند هزاران ژ جوهیان باوەری ئینایە و ئەو هەمی بۆ دەستوورێ مووسای د دلگەرمن.21وان یێ بهیستی، كو تۆ هەمی جوهیێن د ناڤ مللەتان دا فێر دكەی، كو ژ مووسای ڤاڕێ ببن و تۆ دبێژیە وان كو كوڕێن خۆ سونەت نەكەن و ل دویڤ داب و نەریتێن جوهیاتیێ نەچن.22ئەڤجا چارە چیە؟ چنكو بێگۆمان ئەو دێ بهیسن كو تۆ یێ هاتی.23ئەڤجا وێ بكە یا ئەم دبێژینە تە: چوار زەڵام یێن ل نك مە، نەزر[h]  یێ ل سەر وان،24وان ببە و ل گەل وان بكەڤە بن داب و نەریتێن پاككرنێ و پارەی ل وان بمەزێخە، دا ئەو بشێن سەرێ خۆ بتراشن، هۆسا هەمی دێ زانن كو ئەو تشتێن دەربارەی تە بهیستین نە د دروست بوون، لێ تۆ ژی ل سەر رێكا دەستووری دچی.25ئەڤجا دەربارەی وان نەجوهیێن باوەری ئینای، مە بڕیارا خۆ بۆ وان نڤیسیە كو خۆ ژ خوارنێن بۆ پووتان[i]  هاتینە پێشكێشكرن، خوینێ، گیانەوەرێن خەندقاندی و دەهمەنپیسیێ بپارێزن.»26ئینا ل رۆژا پاشتر پاولۆسی هەر چوار زەڵام برن و ل گەل وان كەفتە د بن داب و نەریتێن پاككرنێ ڤە، چوو پەرستگەهێ و راگەهاند كا رۆژێن پاكبوونا وان دێ كەنگی ب دویماهی هێن، دا ل شوینا هەر ئێك ژ وان پێشكێشیێ وی بهێتە دان.گرتنا پاولۆسی 27دەمێ چ نەمایی كو ئەو حەفت رۆژ ب دویماهی بهێن، جوهیێن ژ هەرێما ئاسیایێ، پاولۆس ل پەرستگەهێ دیت، ئینا هەمی جەماوەر دژی وی ئاراند و ئەو گرت28و دكرنە گازی: «هەوار، گەلی ئیسرائیلیان! ئەڤە ئەو كەسە، یێ كو ل هەمی جهان، هەمی مرۆڤان ل دژی مللەتێ مە، دەستوورێ مە و ڤی جهی فێر دكەت، د سەر ڤێ چەندێ را، وی یونانی ژی یێن ئیناینە د حەوشێن ناڤخۆیی یێن پەرستگەهێ دا و ئەڤ جهێ پیرۆز یێ هەڕماندی!»29چنكو ئەوان بەری هنگی تروفیمۆسێ ئەفەسۆسی ل گەل وی دیتبوو و وان هزر دكر كو پاولۆسی ئەو یێ ئینایە د حەوشێن ناڤخۆیی یێن پەرستگەهێ دا.30هەمی باژێڕ ئاریا و خەلك ب لەز كۆمبوو، پاولۆس گرت و راكێشا ژ دەرڤەی پەرستگەهێ و ئێكسەر دەرگەهـ گرتن.31دەمێ وان هەوڵ ددا وی بكوژن، پێزانین گەهشتنە فەرماندێ سوپای كو ئورشەلیم هەمی یا د ئالۆزیێ دا،32وی ئێكسەر سەرباز و سەرلەشكەر برن و ب غار چوونە نك وان. دەمێ وان فەرماندە و سەرباز دیتین، ئێدی ژ لێدانا پاولۆسی راوەستیان.33وی دەمی فەرماندە نێزیكی وی بوو، ئەو گرت و فەرمان دا، كو ب دوو زنجیران بهێتە قەیدكرن، پاشی پرسیار كر كا ئەو كیە و چ كریە.34هندەكان تشتەك دقیڕاند و هندەكان تشتەكێ دی، ئێدی وی ژ ئەگەرێ قەرقەشەیێ نەشیا راستیێ بزانیت، فەرمان دا كو وی ببەنە سەربازگەهێ.35دەمێ پاولۆس گەهشتیە پەیسكێ، سەربازان ژ بەر دژواریا جەماوەری ئەو هەلگرت.36چنكو جەماوەر ل دویڤ وی دچوو و گازی دكر: «وی بكوژن!»پاولۆس بەڕەڤانیێ ژ خۆ دكەت 37بەری پاولۆس بچیتە د سەربازگەهێ ڤە، گۆتە فەرماندەی «دەستویری هەیە بۆ تە تشتەكی بێژم؟» ئینا فەرماندەی گۆتێ: «تۆ یونانی دزانی؟38ما تۆ نە ئەو مسری، ئەوێ بەری دەمەكی سەرهەلدان كری و چوار هزار زەڵامێن كوژەك ل گەل خۆ برینە چۆلی؟»39پاولۆسی گۆت: «ئەز جوهیمە و هەڤوەڵاتیێ تەرسۆسا كیلیكیایێمە، نەكو باژێڕەكێ نە گرنگە، هیڤی ژ تە دكەم، دەستویریێ بدەیە من، كو ل گەل خەلكی بئاخڤم.»40دەمێ وی دەستویری دایێ، پاولۆس ل سەر پەیسكێ راوەستیا و ب دەستی ئاماژە دا خەلكی، دەمێ بێدەنگ بووین، ئەو ب زمانێ عیبرانی ئاخفت و گۆت:
a.  21‏:4 q گیان: مەبەست پێ گیانێ پیرۆزە كو گیانێ خودێیە. ل فەرهەنگۆكێ بنێڕە گیانێ پیرۆز*.
b.  21‏:7 مەبەست پێ باوەردارێن مەسیحی
c.  21‏:8 كارێن هنارتیان 6‏:1‏-6؛ 8‏:5
d.  21‏:9 q پاكیزە: ئەوا كچینیا خۆ ژ دەست نەدای.
e.  21‏:10 q پێغەمبەر: ئەوێن پەیاما خودێ رادگەهاندن. ل فەرهەنگۆكێ بنێڕە. 
f.  21‏:18 q یەعقوب: برایێ عیسایێ مەسیح. ل فەرهەنگۆكێ بنێڕە.
g.  21‏:20 q پەسن: مەدح و سەنا
h.  21‏:23 سەرژمێری 6‏:1‏-21
i.  21‏:25 q پووتان: صەنەمان

كارێن هنارتیان   به‌شێ 20كارێن هنارتیان   به‌شێ 22



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 22بەڕەڤانیا پاولۆسی ل بەرامبەر جوهیان 1«گەلی باب و برایان، نوكە گوهێ خۆ بدەنە وێ بەڕەڤانیێ، یا ل بەرامبەر هەوە ئەز ژ خۆ دكەم.»2دەمێ وان بهیستی یێ بۆ وان ب زمانێ عیبرانی دئاخڤیت، ئەو پتر بێدەنگ بوون. وی گۆت:3«ئەز جوهیمە، ل تەرسۆسا كیلیكیایێ ژ دایك بوویمە، لێ ئەز ل ڤی باژێڕی یێ مەزن بوویم و ل بەر دەستێ[a]  گەمالائیلی، ل دویڤ دەستوورێ بابكالێن مە، قاییم یێ پەروەردە بوویم و وەكو هەوە هەمیان ل ئەڤرۆ، بۆ خودێ یێ دلگەرم بووم.4من ئەڤ رێبازە تا مرنێ تەپەسەر دكر و ژنك و زەڵام دگرتن و دهاڤێتنە د زیندانێ دا،5هەروەكو سەرۆككاهن و هەمی جڤاتا ریهسپیان دشێن شاهدەییێ بۆ من بدەن. من نامە ژی ژ وان وەرگرتن بۆ برایێن ل دیمەشقێ، ئەز دچووم دا ئەوێن ل وێرێ ژی ب گرێدایی بینمە ئورشەلیمێ، دا بهێنە سزادان.6دەمێ ئەز بڕێڤە و نێزیكی دیمەشقێ بوویم، نێزیكی نیڤرۆ ژ نشكەكێ ڤە رۆناهیەكا گەش ژ ئەسمانی دەوروبەرێن من روهن كرن،7ئەز كەفتمە ئەردی و من دەنگەك بهیست، گۆتە من: ‹شائوول، شائوول، تۆ بۆچی من تەپەسەر دكەی؟›8من بەرسڤ دا: ‹تۆ كی ئەزبەنی؟› گۆت: ‹ئەز عیسایێ ناسیرەییمە، ئەوێ تۆ تەپەسەر دكەی.›9ئەوێن ل گەل من ژی، ئەو رۆناهی دیت، لێ وان ئەو دەنگ نەبهیست، ئەوێ ل گەل من دئاخفت،10من پرسیار كر: ‹ئەز چ بكەم، خودان؟› خودانی بەرسڤا من دا: ‹رابە هەڕە دیمەشقێ و ل وێرێ هەمی ئەوا بۆ تە هاتیە دانان كو بكەی، دێ بۆ تە هێتە گۆتن.›11ژ بەر شەوقا وێ رۆناهیێ من چ نەددیت، ئەڤجا ئەوێن ل گەل من، دەستێ من گرت و ئەز گەهاندمە دیمەشقێ.12ل وێرێ زەڵامەك ب ناڤێ حەنانیا هەبوو، ل دویڤ دەستووری یێ ژ خودێ ترس بوو، وی ناڤودەنگەكێ باش د ناڤ هەمی جوهیێن وێرێ دا هەبوو،13ئەو هاتە نك من راوەستیا و گۆتە من: ‹برایێ من شائوول، بیناهیێ بكە.› ئێكسەر من بیناهی كر و ئەو دیت.14وی گۆت: ‹خودایێ بابكالێن مە تۆ یێ هەلبژارتی، دا تۆ حەزا وی بزانی و یێ راستدار[b]  ببینی و ئاخفتنێ ژ دەڤێ وی ببهیسی،15چنكو تۆ دێ بیە شاهد بۆ وی بەرامبەر هەمی مرۆڤان ب وی تشتێ تە دیتی و بهیستی.16نوكە تۆ بۆچی خۆ گیرۆ دكەی؟ رابە و ب گازیكرنا ناڤێ وی، وەرە تافیركرن و خۆ ژ گونەهێن خۆ بشوو.›17گاڤا ئەز ڤەگەڕیایمە ئورشەلیمێ و ل پەرستگەهێ من نڤێژ دكر، ئەز دلگرتی بووم18و من عیسا دیت و دگۆتە من: ‹لەزێ بكە و زوی ژ ئورشەلیمێ دەركەڤە، چنكو ئەو ب شاهدەییا تە سەبارەت من رازی نابن.›19من گۆت: ‹خودان، ئەو دزانن كو د هەمی كنیشتەیان ڤە، من ئەوێن باوەری ب تە هەی، زیندان دكرن و دقوتان.20دەمێ خوینا ستیڤانۆسێ شاهدێ تە هاتیە رشتن، ئەز ل وێرێ یێ راوەستیایی بووم و رازی بووم و من جلكێن بكوژێن وی دپاراستن،›21لێ وی گۆتە من: ‹هەڕە، ئەز دێ تە دویر هنێرم بۆ مللەتێن نەجوهی.›»22تا ڤێ گۆتنێ، ئەو جەماوەر ل سەر گوهدانێ یێ بەردەوام بوو، پاشی ب دەنگەكێ بلند گۆتن «بلا زەڵامەكێ هۆسا ل سەر ئەردی نەمینیت، چنكو ئەو نە هەژی ژیانێیە!»23دەمێ وان دكرە هەوار و جلكێن خۆ ژ بەر خۆ دهاڤێتن[c]  و تۆز دهەڵاڤێتە ئەسمانی،24فەرماندەی فەرمان دا، كو پاولۆسی ببەنە د سەربازگەهێ ڤە و ب قامچیدانێ ڤەكۆلینێ ل گەل بكەن، دا بزانیت كا بۆچی جوهیان ل دژی پاولۆسی دكرە هەوار.پاولۆس هەڤوەڵاتیەكێ رۆماییە 25لێ دەمێ سەربازان ئەو بۆ قامچیدانێ گرێ دای، پاولۆسی گۆتە سەرلەشكەرێ ل نك وی راوەستیایی: «ئەرێ رەوایە، هوین هەڤوەڵاتیەكێ رۆمایی قامچی بدەن، بەری بهێتە دادگەهكرن؟»26دەمێ سەرلەشكەری گوهـ ل ڤێ چەندێ بووی، چوو نك فەرماندەی و گۆتێ: «ئەڤە تۆ دێ چ كەی؟ ئەڤ مرۆڤە هەڤوەڵاتیەكێ رۆماییە.»27فەرماندە هاتە نك پاولۆسی و گۆتێ: «بێژە من، ئەرێ تۆ هەڤوەڵاتیەكێ رۆمایی؟» ئەوی بەرسڤ دا: «بەلێ.»28ئینا فەرماندەی گۆت «من ب پارەیەكێ زۆر ئەڤ هەڤوەڵاتیبوونە ب دەست خۆ ڤە ئینایە.» ئینا پاولۆسی گۆت: «لێ ئەز هەر ژ دایكبوونا خۆ هەڤوەڵاتیمە.»29ئێكسەر ئەوێن ل بەر بوو ڤەكۆلینێ ل گەل بكەن، خۆ ژێ دویر ئێخستن و فەرماندە ژی ترسیا، دەمێ زانی كو پاولۆس هەڤوەڵاتیەكێ رۆماییە، چنكو وی ئەو گرێ دابوو.پاولۆس ل بەرامبەر جڤاتا بلند یا جوهیان 30ل رۆژا پاشتر، فەرماندەی حەز دكر راستیێ بزانیت، كا بۆچی پاولۆس ژ لایێ جوهیان ڤە دهێتە تاوانباركرن. ئینا قەیدێن وی ڤەكرن و فەرمان دا كو سەرۆكێن كاهنان و هەمی ئەندامێن جڤاتا بلند كۆم ببن. وی پاولۆس ئینا و ل بەرامبەری وان راوەستاند.
a.  22‏:3 ب یونانی دبێژیت: ‹ل بەر پێیێن...›.
b.  22‏:14 مەبەست ژ ‹یێ راستدار›، مەسیحە.
c.  22‏:23 وەكو خۆ ئامادەكرن بۆ بەربارانكرنێ. بنێڕە كارێن هنارتیان 7‏:58

كارێن هنارتیان   به‌شێ 21كارێن هنارتیان   به‌شێ 23



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 23بەڕەڤانیا پاولۆسی ل بەرامبەری جڤاتا بلند یا جوهیان 1پاولۆسی بەرێ خۆ دا جڤاتێ و گۆت «گەلی برایان، ئەز بۆ خودێ ب وژدانەكا باش تا ڤێ رۆژێ دژیام.»2ئینا حەنانیایێ سەرۆككاهن فەرمان دا، كو ئەو كەسێن ل نێزیك پاولۆسی راوەستیای، ل دەڤێ وی بدەن،3ئینا پاولۆسی گۆتە وی: «خودێ دێ ل تە دەت، هەی دیوارێ گێچكری[a] ! ئایا تۆ یێ روینشتی، دا من ل دویڤ دەستووری داد بكەی و تۆ بەروڤاژی دەستووری فەرمانا لێدانا من ددەی؟»4ئەوێن ل نێزیك پاولۆسی د راوەستیای بوون، گۆتن: «ئەرێ تۆ سەرۆككاهنێ خودێ بێ رێز دكەی؟»5پاولۆسی بەرسڤ دا: «گەلی برایان، من نە دزانی ئەڤە سەرۆككاهنە، چنكو یا هاتیە نڤیسین: ‹ب خرابی بەحسێ رێبەرێ مللەتێ خۆ نەكە.›[b] »6دەمێ پاولۆسی زانی كو هندەك ژ ئەندامێن جڤاتێ سەدوقینە و هندەكێن دی فەریسی، ب دەنگەكێ بلند گۆتە جڤاتێ: «گەلی برایان، ئەز فەریسی كوڕێ فەریسیمە. ژ بەر باوەریا من كو مری دێ رابن، دهێمە دادگەهكرن.»7دەمێ ئەڤ چەندە گۆتی، ناكۆكی كەفتە د ناڤبەرا سەدوقی و فەریسیان دا و دووبەرەكی كەفتە جڤاتێ.8چنكو سەدوقی دبێژن كو رابوونا مریان و فریشتە و گیان نینن، لێ فەریسیان باوەری ب ڤان هەر سێیان هەیە.9وی دەمی قێڕ قێڕەكا مەزن چێبوو و هندەك ژ مامۆستایێن دەستووری یێن فەریسی رابوون و ب دژواری گەنگەشە كر و گۆتن: «ئەم چ گونەهان ل سەر ڤی زەڵامی نابینین! چێدبیت گیانەك یان فریشتەیەك ل گەل وی ئاخفتبیت.»10دەمێ ناكۆكی مەزن بووی، فەرماندە ترسیا كو ئەو پاولۆسی پارچە پارچە بكەن، ئینا فەرمان دا سەربازان كو بچن و وی ژ ناڤ وان بڕەڤینن و ببەنە سەربازگەهێ.11شەڤا پاشتر خودان ل نك پاولۆسی راوەستیا و گۆتێ «وێرەكیا خۆ بپارێزە، كا چەوا تە شاهدەیی بۆ من ل ئورشەلیمێ دایە، هۆسا پێدڤیە تۆ بۆ من ل رۆمایێ ژی بدەی».پیلانا كوشتنا پاولۆسی 12دەمێ بوویە سپێدە، هندەك جوهیان پیلانەك دانا و سویند خوار كو ئەو نەخۆن و نەڤەخۆن، تا ئەو پاولۆسی نەكوژن.13ئەوێن ئەڤ پیلانە داڕشتی، ژ چل كەسان پتر بوون.14ئەو چوونە نك سەرۆكێن كاهنان و ریهسپیان و گۆتن: «مە سویند خوارییە كو ئەم تام نەكەینە تشتەكی، تاكو پاولۆسی نەكوژین.15ئەڤجا هوین ل گەل جڤاتێ ب بەهانەیا كو دێ هویرتر ڤەكۆلینێ ل سەر بابەتێ وی كەن، داخوازێ ژ فەرماندەی بكەن كو وی بینیتە نك هەوە و بەری ئەو بگەهیت، ئەم بۆ كوشتنا وی د ئامادەینە.»16لێ خوارزایێ پاولۆسی گوهـ ل ڤێ بویسەیێ بوو، ئەو هات و ب ژۆر كەفتە د سەربازگەهێ ڤە و ئەڤ چەندە گۆتە پاولۆسی.17ئەڤجا پاولۆسی گازی ئێك ژ سەرلەشكەران كر و گۆتێ: «ڤی گەنجی ببە نك فەرماندەی، چنكو وی تشتەكێ هەی دا بێژیتێ.»18ئینا وی ئەو برە نك فەرماندەی و گۆت: «پاولۆسێ زیندانی گازی من كر و داخواز كر، كو ئەز ڤی گەنجی بینمە نك تە، چنكو وی تشتەكێ هەی دا بێژیتە تە.»19فەرماندەی دەستێ وی گەنجی گرت و برە رەخەكی و پرسیار ژێ كر: «تە چ هەیە بۆ من بێژی؟»20وی گۆت: «جوهی یێن رێككەفتین كو داخوازێ ژ تە بكەن، تۆ سوبەهی پاولۆسی ببەیە جڤاتێ، ب بەهانەیا كو ئەو هویرتر ڤەكۆلینێ ل سەر بابەتێ وی بكەن.21لێ تۆ گوهێ خۆ نەدە وان، چنكو پتر ژ چل زەڵامێن وان بویسەیەك یا بۆ ڤەدای، ئەوان یا سویند خواری كو ئەو نەخۆن و نەڤەخۆن تا وی نەكوژن. نوكە ئەو د ئامادەنە و ل هیڤیا بڕیارا تەنە.»22فەرماندەی ئەو گەنج ب رێ ئێخست و فەرمان لێ كر و گۆتێ: «نە بێژە كەسێ كو تە ئەڤ چەندە یا گۆتیە من.»هنارتنا پاولۆسی بۆ نك فیلیكسێ والی 23ئەڤجا فەرماندەی گازی دوو ژ سەرلەشكەران كر و گۆت: «دوو سەد سەربازان ل گەل حەفتێ سیاران و دوو سەد رم هەلگران ئامادە بكەن، دا ئەڤ شەڤە ل دەمژمێر نەهێ، بچنە قەیسەریێ،24هەروەسا دەواران ئامادە بكەن، دا پاولۆسی لێ سیار كەن و ب ساخلەمی بگەهیننە نك فیلیكسێ والی.»25نامەیەك نڤیسی و تێدا دگۆت:26«ژ كلودیۆس لسیاس بۆ بەڕێز والیێ فیلیكس، سڵاڤ:27ئەڤ زەڵامە ژ لایێ جوهیان ڤە هاتبوو گرتن و چ نەما بوو وی بكوژن، لێ دەمێ من زانی ئەو هەڤوەڵاتیەكێ رۆماییە، ئەز ل گەل هندەك سەربازان گەهشتمێ و من قورتال كر.28ئەڤجا من دڤیا بزانم كا ب چ گونەهـ هاتیە تاوانباركرن، من ئەو برە جڤاتا وان.29بۆ من دیار بوو، كو ئەو ژ بەر هندەك بابەتێن گرێدای دەستوورێ خۆ، وی تاوانبار دكەن، لێ چ تشتێ وەسا ل سەر نینە، كو ئەو هەژی كوشتنێ یان زیندانكرنێ بیت.30پاشی دەمێ پێزانین بۆ من هاتین كو پیلانەك ل دژی وی یا دهێتە گێڕان، ئێكسەر من ئەو هنارتە نك تە و فەرمان ژی ل سكالاكەران كر، كو بهێنە نك تە و كا چ هەیە ل دژی وی بێژن.»31ئەڤجا سەربازان ژی ل دویڤ وێ فەرمانا لێ هاتیە كرن، پاولۆس بر و ب شەڤ گەهاندە ئەنتیپاتریس[c] .32ل رۆژا پاشتر وان سیار هێلان كو ل گەل پاولۆسی بچن و ئەو ڤەگەڕیانە سەربازگەهێ.33دەمێ سیار گەهشتینە قەیسەریێ و نامە دایە دەستێ والی، وان پاولۆس ژی ل نك وی ئامادە كر.34وی نامە خواند و پرسیار كر كا پاولۆس خەلكێ كیژ هەرێمێیە، دەمێ زانی كو ئەو خەلكێ هەرێما كیلیكیایێیە،35گۆت: «دەمێ ئەوێن تۆ تاوانبار كری ژی دگەهن، هنگی ئەز دێ گوهێ خۆ دەمە كێشا تە» و فەرمان دا كو ئەو د كۆچكا هێرودێسی دا ل ژێر زێرەڤانیێ بیت.
a.  23‏:3 q دیوارێ گێچكری: نیشانە بۆ دووڕویاتیێ، چنكو ژ سەرڤە یێ سپیە و ژ بن ڤە رەنگەكێ دیە. بنێڕە مەتتا 23‏:27
b.  23‏:5 دەركەفتن 22‏:28
c.  23‏:31 باژێڕەكە نوكە دبێژنێ ‹رأس العین› كو نێزیكی 60 كیلۆمەتران ژ ئورشەلیم یێ دویرە.

كارێن هنارتیان   به‌شێ 22كارێن هنارتیان   به‌شێ 24



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 24سكالایا جوهیان دژی پاولۆسی 1پشتی پێنج رۆژان، حەنانیایێ سەرۆككاهن ل گەل هندەك ریهسپیان و گۆتاربێژەكی ناڤێ وی تەرتولۆس بوو، خواركەفتنە قەیسەریێ. وان سكالا ل دژی پاولۆسی ل نك والی كر.2دەمێ پاولۆس هاتیە گازیكرن، تەرتولۆسی دەست ب تاوانباركرنا وی كر و گۆت: «فیلیكسێ بەڕێز، ژ دەولەتسەرێ تە، ئەڤە دەمەكێ درێژە، ئەم د ئاشتیێ دا دژین و ب دویربینیا تە چاكسازی د ناڤ ڤی مللەتی دا چێبووینە،3ئەم بۆ وێ چەندێ، ل هەر دەمەكی و ل هەر جهەكی، ب سوپاسیەكا مەزن ڤە شاهدەییێ ددەین.4لێ دا پتر سەرێ تە گێژ نەكەم، هیڤیدارم تۆ ژ كەرەما خۆ پیچەكێ گوهداریا مە بكەی.5مە دیت ئەڤ زەڵامە مرۆڤەكێ تێكدەرە و ل سەرانسەری جیهانێ د ناڤ هەمی جوهیان دا تێكدانێ دكەت و ئەو سەركێشێ تایێ ناسیرەییانە.6وی بزاڤ ژی كر پەرستگەها مە بهەڕمینیت، ئینا مە ئەو گرت و مە حەزكر ل دویڤ دەستوورێ خۆ داد بكەین،7لێ فەرماندە لسیاس هات و ب خورتی ژ ناڤ دەستێن مە ئینا دەرێ.8پاشی فەرمان ل سكالاكەران كر كو بهێنە نك تە. ئەگەر تۆ لێپرسینێ ل گەل وی بكەی، تۆ ب خۆ دشێی راستیا وان هەمی تشتان بزانی، یێن ئەم وی پێ تاوانبار دكەین!»9جوهیان ژی پشتەڤانیا ڤێ تاوانباركرنێ كر و گۆتن كو ئەڤە هەمی وەسایە.بەڕەڤانیا پاولۆسی بەرامبەری فیلیكسی 10دەمێ والی ئاماژە دایە پاولۆسی كو بئاخڤیت، پاولۆسی بەرسڤ دا: «ئەز دزانم، ئەڤە گەلەك ساڵن تۆ دادوەرێ ڤی مللەتی، لەوما ب كەیفخۆشی ئەز بەڕەڤانیێ ژ خۆ دكەم.11تۆ دشێی راستیێ بزانی، كو ئەڤە نەپترە ژ دوازدە رۆژان، ئەز بۆ پەرستنێ هاتیمە ئورشەلیمێ.12ڤان كەسان جارەكێ ژی ئەز نەدیتیمە كو د پەرستگەهێ دا گەنگەشەیێ ل گەل كەسەكی دكەم، یان د كنیشتەیان دا، یان ژی د باژێڕی دا، خەلكی دئارینم.13ئەو نەشێن ژی وان تشتان بۆ تە بسەلمینن، یێن نوكە من پێ تاوانبار دكەن.14لێ ئەز بەرامبەری تە دانپێدانێ ب هندێ دكەم، كو ل دویڤ وێ رێبازا ئەو دبێژنێ رێبازا خڕیای، ئەز خودایێ باب و باپیرێن خۆ دپەرێسم و باوەریێ ب وان هەمی تشتان دئینم یێن د دەستووری و نڤیسارێن پێغەمبەران دا هاتین.15هیڤیا من ب خودێیە، ئەوا ئەڤ كەسە ب خۆ ژی چاڤەڕێیا وێ دكەن، كو دێ رابوونا مریان بۆ یێن باش و یێن نەباش هەبیت،16ژ بەر ڤێ چەندێ ژی ئەز بزاڤێ دكەم، دا هەردەم من وژدانەكا پاقژ بەرامبەری خودێ و مرۆڤان هەبیت.17پشتی چەندین ساڵان، ئەز یێ ڤەگەڕیایم، دا هندەك هاریكاریێ بۆ هەژارێن مللەتێ خۆ بینم و قوربانان پێشكێش بكەم.18دەمێ من ئەڤ چەندە دكر، وان ئەز د حەوشا پەرستگەهێ دا دیتم كو من خۆ پاك كربوو، ئەز د ناڤ چ خڕڤەبوون و تێكدانان دا نەبووم.19لێ هندەك جوهیێن هەرێما ئاسیایێ ل وێرێ بوون، ئەگەر وان بەلگەیەك دژی من هەبا، پێدڤی بوو ئەو هاتبانە بەرامبەری تە و سكالا ل من كربا.20یان ژی بلا ئەڤە ب خۆ بێژن، كا دەمێ ئەز ل بەرامبەری جڤاتا بلند یا جوهیان راوەستیایم، وان چ گونەهـ ل سەر من دیت،21ژبلی ئەوا من ل بەرامبەری وان دیار كری، دەمێ من ب دەنگەكێ بلند گۆتی: ‹ژ بەر باوەریا من ب رابوونا مریان، ئەز ئەڤرۆ ژ لایێ هەوە ڤە یێ دهێمە دادگەهكرن.›»22هنگی فیلیكسی، ئەوێ پێزانینێن باش ل دۆر رێبازێ[a]  هەین، روینشتن ب دویماهی ئینا و گۆت: «دەمێ لسیاسێ فەرماندە دهێت، دێ بڕیارێ ل سەر كێشا هەوە دەم.»23پاشی فەرمان ل سەرلەشكەری كر، كو پاولۆس بهێتە زێرەڤانیكرن، لێ وی هندەك ئازادی هەبیت و رێ ل هەڤالێن وی نەهێتە گرتن كو بهێن خزمەتا وی بكەن.24پشتی چەند رۆژەكان، فیلیكس ل گەل هەڤژینا خۆ دروسیلایێ هات، ئەو ژنك جوهی بوو. وی هنارتە ب دویڤ پاولۆسی را و دەربارەی باوەریێ ب مەسیح عیسای، گوهێ خۆ دایێ.25دەمێ پاولۆس ل سەر راستداری و لخۆزاڵبوونێ و رۆژا دادكرنا كو دێ هێت دئاخفت، فیلیكس ترسیا و گۆت: «نوكە تۆ هەڕە و دەمێ من دەلیڤە هەبوو، دێ گازی تە كەمەڤە.»26هەروەسا وی هیڤیەك ژی هەبوو، كو پاولۆس هندەك پارەیان بدەتێ، لەوما گەلەك جاران دهنارتە ب دویڤ وی را و ل گەل دئاخفت.27پشتی دوو ساڵ بورین، پوركیۆس فێستۆس هاتە جهێ فیلیكسی، فیلیكسی ژی دڤیا جوهیان رازی بكەت، ئینا پاولۆس هێلا د زیندانێ دا.
a.  24‏:22 مەبەست پێ رێبازا مەسیحی

كارێن هنارتیان   به‌شێ 23كارێن هنارتیان   به‌شێ 25



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 25پاولۆس كێشا خۆ بۆ قەیسەری بلند دكەت 1سێ رۆژان پشتی فێستۆس گەهشتیە هەرێمێ، ئەو ژ قەیسەریێ سەركەفتە ئورشەلیمێ.2ل وێرێ سەرۆكێن كاهنان و ریهسپیێن جوهیان، كێشا خۆ دژی پاولۆسی پێشكێش كر.3وان هیڤی ژێ كرن و قەنجیەك ژێ خواست كو پاولۆسی ل ئورشەلیمێ ئامادە بكەت، چنكو وان بویسەیەك بۆ وی دروست دكر، دا د رێكێ دا بكوژن.4فێستۆسی بەرسڤ دا، كو پاولۆس ل قەیسەریێ یێ گرتییە و ئەوی ب خۆ ژی ل بەرە هەر زوی بچیتە وێرێ.5پاشی وی گۆت: «ئەڤجا بلا سەركێشێن هەوە ل گەل من بهێن و ئەگەر ڤی زەڵامی تاوانەك كربیت، بلا سكالایێ لێ بكەن!»6پشتی ئەو دەمەكێ نەپتر ژ هەشت تا دەهـ رۆژان ل گەل وان مایی، خواركەفتە قەیسەریێ. ل رۆژا پاشتر، ل سەر كورسیكا دادوەریێ روینشت و فەرمان دا كو پاولۆسی بینن.7دەمێ ئەو هاتی، جوهیێن كو ژ ئورشەلیمێ خواركەفتبوون، دەوروبەرێن وی گرتن و ئەو ب گەلەك تاوانێن گران تاوانبار كر، لێ نەشیان بسەلمینن.8پاولۆسی بەڕەڤانی ژ خۆ كر و گۆت: «من ل دژی دەستوورێ جوهیان، یان دژی پەرستگەهێ، یان دژی قەیسەری چ گونەهـ نەكرینە.»9لێ فێستۆسی دڤیا جوهیان رازی بكەت، ئینا پرسیار ژ پاولۆسی كر: «ما تە دڤێت سەربكەڤیە ئورشەلیمێ و ل وێرێ ل سەر ڤان تاوانان، دادگەهكرنا تە ژ لایێ من ڤە بهێتە كرن؟»10پاولۆسی گۆت: «ئەز ل بەرامبەر كورسیكا دادوەریا قەیسەری یێ راوەستیایمە، ل وی جهێ كو پێدڤیە بهێمە دادگەهكرن. من چ خرابی ل جوهیان نەكرینە، هەروەكو تۆ ژی باش دزانی.11ئەگەر ئەز خرابكار بم و من تشتەك كربیت كو ئەز یێ هەژی كوشتنێ بم، ئەز ژ مرنێ ناڕەڤم، لێ ئەگەر ئەو تاوانێن ئەڤە ب دویڤ من ڤە دنن، د بێ بنیات بن، كەس نەشێت من رادەستی وان بكەت. ئەز كێشا خۆ بۆ قەیسەری بلند دكەم!»12وی دەمی فێستۆس ل گەل شیرەتكارێن خۆ ئاخفت و بەرسڤ دا: «تە كێشا خۆ بۆ قەیسەری بلند كر، دێ چیە نك قەیسەری!»فێستۆس شیرەتا خۆ ب ئەگریپاس پاشای دكەت 13پشتی چەند رۆژەك دەرباز بووین، ئەگریپاس پاشا ل گەل بەرنیكایێ[a]  هاتنە قەیسەریێ، دا پیرۆزباهیێ ل فێستۆسی بكەن.14چەند رۆژەك ل وێرێ بوراندن. فێستۆسی كێشا پاولۆسی بۆ پاشای ڤەگێڕا و گۆتێ: «ل ڤێرێ زەڵامەك یێ هەی، فیلیكسی یێ هێلایە د زیندانێ دا.15دەمێ ئەز ل ئورشەلیمێ، سەرۆكێن كاهنان و ریهسپیێن جوهیان سكالایێن خۆ ل سەر وی پێشكێشی من كرن و داخواز ژ من كر كو وی داد بكەم.16من گۆتە وان كو نە ژ داب و نەریتێن رۆماییانە كەسەكی رادەستی سزادانێ بكەن، بەری كو وی و سكالاكەرێن وی روی ب روی ئێك نەكەن، دا دەلیڤە هەبیت كو ل بەرامبەر سكالایێ بەڕەڤانیێ ژ خۆ بكەت.17ئەڤجا دەمێ ئەو هاتینە ڤێرێ، من گیرۆ نەكر، ل رۆژا پاشتر ئەز ل سەر كورسیكا دادوەریێ روینشتم و من فەرمان دا كو وی زەڵامی بینن.18دەمێ سكالاكەر ل بەرامبەری وی راوەستیاین، وان ئەو ب چ خرابیێن وەسا تاوانبار نەكر، ژ ئەوێن من هزر ژێ دكر،19لێ وان هندەك كێشە ل سەر وی هەبوون، دەربارەی ئایینێ وان و دەربارەی زەڵامەكی ناڤێ وی عیسایە و یێ مری، لێ پاولۆس دبێژیت یێ زیندیە.20ژ بەر كو ئەز یێ پشتڕاست نەبووم، كا چەوا دەربارەی ڤێ كێشێ ڤەكۆلینێ بكەم، من پرسیار ژێ كر كا وی دڤێت سەركەڤیتە ئورشەلیمێ و ل وێرێ ل سەر ڤان تاوانان بهێتە دادگەهكرن.21لێ دەمێ پاولۆسی داخواز كری كو دەستەسەركری بمینیت و كێشا وی بۆ قەیسەری بهێتە بلند كرن، دا ئەو بڕیارێ ل سەر بدەت، من فەرمان دا، پاولۆس یێ دەستەسەركری بیت، تا ئەز وی بهنێرمە نك قەیسەری.»22ئینا ئەگریپاسی گۆتە فێستۆسی: «من ژی حەز دكر، من گوهـ ل وی زەڵامی ببا.» بەرسڤا وی دا: «سوبەهی دێ تە گوهـ لێ بیت.»پاولۆس ل بەرامبەر ئەگریپاسی 23ل رۆژا پاشتر ئەگریپاس و بەرنیكا ب ئاهەنگەكا مەزن ڤە هاتن، ئەو ل گەل فەرماندەیێن لەشكەری و زەڵامێن پایەبەرزێن باژێڕی چوونە د هۆلا گوهدانێ ڤە. فێستۆسی فەرمان دا و پاولۆس ئینا د ژۆرڤە،24ئینا فێستۆسی گۆت: «ئەگریپاس پاشا و هەمی هێژایێن ل گەل مە د ئامادە: ئەڤ زەڵامێ هوین دبینن، ئەوە یێ هەمی مللەتێ جوهی، ل ئورشەلیمێ و ل ڤێرێ، داخواز ژ من كری و دقیڕاند كو پێدڤیە ئێدی نەمینیتە ساخ،25لێ بۆ من دیار بوو، وی چ نەكریە كو هەژی ژناڤبرنێ بیت. دەمێ وی كێشا خۆ بۆ قەیسەرێ هێژا بلند كری، من بڕیار دا وی بهنێرم.26لێ من دەربارەی وی تشتەك نینە، ئەز ژێ یێ پشتڕاست بم كو بۆ قەیسەری بنڤیسم، ژ بەر هندێ من بەرامبەری هەوە یێ ئامادەكری، ب تایبەتی بەرامبەری تە ئەگریپاس پاشا، داكو ژ ئەنجامێ ڤەكۆلینێ من تشتەك هەبیت بنڤیسم،27چنكو ئەز دبینم نە یا بەرئاقلە زیندانیەكی بهنێرم، بێی كو تاوانێن ل سەر وی دیار بكەم!»
a.  25‏:13 بەرنیكا خویشكا ئەگریپاسی بوو.

كارێن هنارتیان   به‌شێ 24كارێن هنارتیان   به‌شێ 26



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 26پاولۆس ل بەرامبەری ئەگریپاسی بەڕەڤانیێ ژ خۆ دكەت 1ئینا ئەگریپاسی گۆتە پاولۆسی: «تۆ یێ دەستویردایی بەڕەڤانیێ ژ خۆ بكەی.» وی دەمی پاولۆسی ب دەستێ خۆ ئاماژە كر و بەڕەڤانی ژ خۆ كر و گۆت:2«ئەگریپاس پاشا، ئەز خۆ ب بەختەوەر دزانم، كو ئەڤرۆ ل بەرامبەری تە بەڕەڤانیێ ژ خۆ بكەم، دەربارەی هەمی تشتێن جوهی من پێ تاوانبار دكەن،3نەخاسمە كو تۆ هەمی داب و نەریت و ناكۆكیێن وان دزانی، لەوما هیڤی دكەم ب بێهنفرەهی گوهێ خۆ بدەیە من.4هەمی جوهی شێوازێ ژیانا من هەر ژ گەنجاتیێ وەرە دزانن، كا چەوا ئەز ژ دەستپێكێ وەرە، د ناڤ مللەتێ خۆ دا و ل ئورشەلیمێ دژیام،5ئەو ژ مێژە وەرە من دنیاسن و ئەگەر حەز بكەن، ئەو دشێن شاهدەییێ بدەن، كو ئەز فەریسی بووم و ل دویڤ ڤێ رێبازا ژ هەمیان توندتر د ئایینێ مە دا دژیام.6نوكە ژی ژ بەر هیڤیا من ب وێ سۆزا خودێ دایە بابكالێن مە، ئەز یێ راوەستیایمە دهێمە دادگەهكرن،7ئەو سۆزا هەر دوازدە هۆزێن مللەتێ مە هیڤی دكەن كو ب دەست خۆ ڤە بینن، دەمێ ب شەڤ و رۆژ ژ دل پەرستنێ دكەن. پاشایێ بەڕێز، ژ بەر ڤێ هیڤیێ، ئەز ژ لایێ جوهیان ڤە دهێمە تاوانبار كرن.8بۆچی باوەریا هەوە پێ ناهێت، كو خودێ مریان رادكەتەڤە؟9من ب خۆ ژی هزر دكر، كو پێدڤیە ئەز گەلەك تشتان ل دژی ناڤێ عیسایێ ناسیرەیی بكەم.10ئەڤ چەندە ژی من ل ئورشەلیمێ كر و ب وێ دەستهەلاتا من ژ سەرۆكێن كاهنان وەرگرتی، من گەلەك ژ مرۆڤێن پیرۆز هاڤێتنە د زیندانێ دا و دەمێ بڕیارا كوشتنا وان دهاتە دان، من ژی دەنگێ خۆ ل دژی وان ددا.11ل هەمی كنیشتەیان من ئەو گەلەك جاران یێن سزا داین و یێن نەچار كرین كو دەست ژ باوەریا خۆ بەردەن. كەرب و كینا من ل سەر وان هند زێدە ببوو، كو ئەز ل دویڤ وان بچمە باژێڕێن بیانی ژی.12هۆسا ب دەستهەلات و دەستویریا سەرۆكێن كاهنان، ئەز دچوومە دیمەشقێ.13پاشایێ هێژا، نیڤرۆ ل سەر رێكێ، من رۆناهیەك دیت ژ رۆناهیا رۆژێ ب شەوقتر بوو، دەوروبەرێن من و ئەوێن ل گەل من روهن كر.14ئەم هەمی كەفتینە ئەردی و من گوهـ ل دەنگەكی بوو ب زمانێ عیبرانی دگۆتە من: ‹شائوول، شائوول، تۆ بۆچی من تەپەسەر دكەی؟ یا ب زەحمەتە تۆ زیچكان دانیە چیخنان[a] .›15من پرسیار كر: ‹ئەزبەنی، تۆ كی؟› خودانی گۆت: ‹ئەز عیسامە، ئەوێ تۆ تەپەسەر دكەی.16لێ رابە و ل سەر پێیێن خۆ راوەستە، چنكو ئەز بۆ تە یێ دیار بوویم، دا تە بكەمە خزمەتكار و شاهد ل سەر بینینێن تە دیتین و ئەوێن دێ تێدا بۆ تە دیار بم.17دێ تە ژ گەلێ تە و مللەتێن نەجوهی قورتال كەم، ئەوێن ئەز تە بۆ وان دهنێرم،18دا چاڤێن وان ڤەكەی كو ئەو ژ تاریاتیێ بۆ رۆناهیێ و ژ دەستهەلاتداریا ئبلیسی بۆ خودێ بزڤڕن، دا ئەو لێبورینا گونەهان وەربگرن و بەهرەك هەبیت ل گەل ئەو كەسێن ب رێكا باوەری ئینانێ ب من هاتینە پیرۆزكرن.›19ئەگریپاس پاشا، ئێدی من ركمانێ دەربارەی دیتنا ئەسمانی نەكریە،20لێ من ل دەستپێكێ بۆ یێن ل دیمەشقێ، پاشی ل ئورشەلیمێ و هەمی دەڤەرێن یەهودیایێ، پاشی بۆ مللەتێن نەجوهی ژی راگەهاند، كو ل خۆ بزڤڕن و بۆ خودێ ڤەگەڕن و كریارێن هەژی لخۆزڤڕینێ بكەن.21ژ بەر ڤێ چەندێ، جوهیان ئەز ل پەرستگەهێ گرتم و بزاڤ كر من بكوژن،22لێ من هاریكاری ژ خودێ وەرگرت، لەوما هەتا ئەڤرۆ ئەز راوەستیایمە و شاهدەییێ ددەمە بچویكی و مەزنی. ئەز چ دی نابێژم، ژبلی وان تشتێن مووسای و پێغەمبەران گۆتی كو دێ روی دەن:23پێدڤیە مەسیح بئێشیت و ئێكەمین كەس بیت ژ ناڤ مریان راببیت و رۆناهیێ بۆ مللەتێ مە و بۆ مللەتێن نەجوهی ژی رابگەهینیت.»24دەمێ پاولۆسی ب ڤان گۆتنان بەڕەڤانی ژ خۆ دكر، فێستۆسی ب دەنگەكێ بلند گۆت: «پاولۆس، تۆ یێ دین بووی! گەلەك خواندن تە دین دكەت.»25پاولۆسی گۆت: «بەڕێز فێستۆس، ئەز نە یێ دینم، ئەز یێ پەیڤێن راست و بەرئاقل دبێژم.26پاشا ڤان تشتان دزانیت، لەوما ئەز سەربەست ل گەل وی دئاخڤم. ئەز باوەر ناكەم تشتەك ژ ڤان ل وی هاتبیتە ڤەشارتن، چنكو ئەڤێ چەندێ ل قولاچكەكێ نەرویدایە!27ئەگریپاس پاشا، ئەرێ تۆ باوەر ژ پێغەمبەران دكەی؟ ئەز دزانم كو تۆ باوەر ژێ دكەی.»28ئەگریپاسی گۆتە پاولۆسی: «تۆ دبێژی د ڤی دەمێ كورت دا، دێ بۆ من باوەریێ چێكەی كو ببمە مەسیحی؟!»29پاولۆسی گۆت: «چ كورت یان درێژ، ئەز هیڤی ژ خودێ دكەم، نە ب تنێ تۆ، لێ هەمیێن ئەڤرۆ من دبهیسن، وەكو من لێ بهێن، ژبلی ڤان قەیدان!»30وی دەمی پاشا رابوو، والی و بەرنیكا و ئەوێن ل گەل وان دروینشتی ژی رابوون.31ئەو دەردكەفتن و دگۆتە ئێكودوو: «ئەڤی مرۆڤی تشتەك نەكریە كو یێ هەژی كوشتنێ یان زیندان كرنێ بیت.»32ئینا ئەگریپاسی گۆتە فێستۆسی: «ئەگەر ڤی مرۆڤی كێشا خۆ بۆ قەیسەری بلند نەكربا، د شیان دا بوو بهێتە بەردان.»
a.  26‏:14 گۆتنەكە، مەبەست پێ ئەوە كو ئەگەر تۆ بەرهنگاریا من بكەی، دێ زیان ب تە كەڤیت.

كارێن هنارتیان   به‌شێ 25كارێن هنارتیان   به‌شێ 27



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 27پاولۆسی ب گەمیێ بەرەڤ رۆمایێ دبەن 1دەمێ بڕیار هاتیە دان كو ئەم ب گەمیێ بچینە ئیتالیا، پاولۆس و هندەك گرتیێن دی رادەستی سەرلەشكەرەكێ سوپایێ ئیمپراتۆری كرن، ناڤێ وی یولیۆس بوو.2ئەم ل گەمیەكێ ژ باژێڕێ ئەدرەمیتێ سیار بووین، كو ل بەر بوو بچیتە هندەك جهان ل كنارێن هەرێما ئاسیایێ، ئەم ب رێ كەفتین و ئەرستارخۆس ژ باژێڕێ سالونیكی ژ هەرێما مەقدۆنیا ل گەل مە هات.3ل رۆژا پاشتر ئەم گەهشتینە سایدا. یولیۆسی رەفتارەكا باش ل گەل پاولۆسی كر و دەستویری دایێ كو سەرەدانا هەڤالێن خۆ بكەت، دا پێدڤیێن خۆ ژ وان وەرگریت.4پاشی ئەم ژ وێرێ ب گەمیێ ب رێ كەفتین و د پشت[a]  قوبرس را چووین، چنكو با دژی مە دهات.5دەمێ ئەم د نیڤا وێ دەریایا بەرامبەری هەرێمێن كیلیكیا و پامفیلیایێ را دەربازبووین، ئەم ل بەندەرێ میرا ل هەرێما لیكیایێ پەیا بووین.6ل وێرێ سەرلەشكەری گەمیەك دیت یا باژێڕێ ئەسكەندەریێ بوو بەرەڤ ئیتالیا دچوو، ئەم لێ سیار كرین.7گەمیێ ئەم هێدی هێدی ب گەلەك رۆژان برین و ب زۆری ئەم گەهشتینە نێزیكی كنیدۆسێ. بای نەهێلا ئەم پتر بچین، لەوما ئەم د پشت گزیرتەیا كریت را ل نێزیكی سەلمۆنی دەرباز بووین.8ب زۆری ئەم گەهشتینە جهەكی دبێژنێ «بەندەرێن جوان» كو ل نێزیكی باژێڕێ لاسەیایێ بوو.9دەمەكێ درێژ ب سەرڤە چووبوو و وەغەركرن ب رێكا دەریایێ ب مەترسی كەفتبوو، ئێدی رۆژیگرتن[b]  ژی دەرباز ببوو، لەوما پاولۆسی شیرەت ل وان كر10و گۆت: «گەلی زەڵامان، ئەز دبینم ئەڤ وەغەرە دێ یا ب زەحمەت و زیانەكا مەزن بیت، نە ب تنێ ل سەر باری و گەمیێ، لێ ل سەر ژیانا مە ب خۆ ژی،»11لێ سەرلەشكەری پتر گوهداریا سەرۆكێ گەمیڤانان و خودانێ گەمیێ دكر ژ گۆتنا پاولۆسی.12بەندەر ب كێر دەربازكرنا وەرزێ زڤستانێ نەدهات، لەوما پڕانیا وان بڕیار دا ژ وێرێ بچن، ب وێ هیڤیێ كو ئەو بشێن خۆ بگەهیننە فینكس و زڤستانێ ل وێرێ ببورینن، كو ئەو بەندەرەكە ل كریت، بەرێ وێ یێ ل باشوورێ رۆژئاڤا و باكوورێ رۆژئاڤا.باڕۆڤە 13دەمێ بایەكێ هێدی ژ باشووری ڤە هاتی، وان هزركر ئەو گەهشتنە مەبەستا خۆ، ئینا لەنگەر[c]  راكر و ژ نێزیك ڤە د بەر كریت را دەرباز دبوون،14لێ پشتی دەمەكێ كورت، هڕوبایەكێ دژوار هات، دبێژنێ ‹ئوراكیلون›[d] 15وی ل گەمیێ دا و ئێدی گەمی نەشیا روی ب روی بای بچیت، ئەڤجا مە دەست ژێ بەردان و باڕۆڤەیێ ئەم برین.16دەمێ ئەم د پشت گزیرتەیەكا بچویك را دەرباز دبووین، ناڤێ وێ كاودا بوو، ب زۆری مە شیا دەستێ خۆ دانینە سەر بەلەمێ.17پشتی ئەو بلند كریە د گەمیێ دا، گەمیڤانان نیڤا گەمیێ ب وەریسان شداند. ئەو دترسیان ل ‹سیرتس›[e]  بنێ گەمیێ ژ ئەردی بگریت، لەوما وان باگرێن گەمیێ ئینانە خوار و هۆسا گەمی دهاتە هاژوتن.18ژ بەر دژواریا باڕۆڤەیێ ل سەر مە، وان ل رۆژا پاشتر دەست ب هاڤێتنا بارێ گەمیێ كر.19ل رۆژا سێیێ وان ب دەستێن خۆ كەلوپەلێن گەمیێ هاڤێتن.20گەلەك رۆژان مە رۆژ و ستێر نەدیتن و باڕۆڤە ل سەر مە هەر یا دژوار بوو، ئێدی هەمی هیڤیێن قورتالبوونا مە هاتنە بڕین.21دەمەكێ درێژ بوو وان خوارن نە خواری، ئینا پاولۆس د ناڤ وان دا رابوو و گۆت: «گەلی زەڵامان، پێدڤی بوو هەوە گوهێ خۆ دابا من و ژ كریت نەدابا رێ، هوین دا خۆ ژ ڤێ زەحمەت و زیانێ پارێزن.22نوكە ئەز هیڤیێ ژ هەوە دكەم بێ ئومێد نەبن، چنكو كەس ژ هەوە ژیانا خۆ ژ دەست نادەت، ب تنێ گەمی دێ تێك شكێت،23چنكو شڤێدی فریشتەیەكێ وی خودایێ ئەز یێ ویمە و خزمەتا وی دكەم، ل نك من راوەستیا24و گۆت: ‹پاولۆس، نەترسە! دڤێت تۆ ل بەرامبەری قەیسەری راوەستی و ئەڤە ل سەر خاترا تە، خودێ دێ ژیانا هەمی رێڤنگێن ل گەل تە پارێزیت!›25ئەڤجا گەلی زەڵامان، د پشتڕاست بن، چنكو من باوەریا ب خودێ هەی، كو دێ وەسا چێبیت، هەروەكو بۆ من هاتیە گۆتن.26لێ دڤێت گەمی ب ئەردێ گزیرتەیەكێ بكەڤیت.»27ل شەڤا چواردێ، كو هێشتا ئەم د دەریا ئەدریاتیك دا دهاتینە هاژوتن، ل نیڤا شەڤێ گەمیڤانان هزر كر كو ئەو یێن نێزیكی هشكاتیێ بووین.28وان كویراتیا ئاڤێ پیڤا، دیت كو بیست بەژنە، پشتی پیچەكێ پێشڤە چووین، جارەكا دی پیڤا، دیت كو پازدە بەژنە.29ئەو دترسیان كو ئەم ب جهەكێ كەڤرین بكەڤین، لەوما چوار لەنگەر ژ پاشیا گەمیێ بەردان و نڤێژ دكر كو رۆژ ل وان بهەلێت.30لێ دەمێ گەمیڤانان بزاڤ كری ژ گەمیێ بڕەڤن و بەلەم داهێلایە دەریایێ، ب وێ بەهانەیێ كو وان دڤێت ژ پێشیا گەمیێ لەنگەران بەردەنە خوارێ،31پاولۆسی گۆتە سەرلەشكەری و سەربازان: «ئەگەر ئەڤ گەمیڤانە نەمیننە د گەمیێ دا، هوین نەشێن قورتال ببن.»32ئینا سەربازان وەریسێن بەلەمێ بڕین و هێلا بكەڤیتە د ئاڤێ دا.33بەری سپێدێ، پاولۆسی هیڤی ژ هەمیان كر كو تشتەكی بخۆن و گۆت: «ئەڤە رۆژا چواردێیە هوین د بن فشارێ ڤەنە و برسی ماینە و هەوە چ نەخوارییە.34ژ بەر هندێ هیڤی ژ هەوە دكەم، هوین تشتەكی بخۆن، چنكو ئەڤە بۆ قورتالبوونا هەوەیە و مویەك ژ سەرێ كەسێ ژ هەوە ناكەڤیت.»35پشتی وی ئەڤە گۆتی، نانەك هەلگرت و ل بەرامبەر هەمیان سوپاسیا خودێ كر، كەركر و دەست ب خوارنێ كر.36وی دەمی هەمی ب ئومێد كەفتن و وان ژی خوارن خوار.37ئەم هەمی ئەوێن د گەمیێ دا، دوو سەد و حەفتێ و شەش كەس بووین.38پشتی ژ خوارنێ تێر بووین، گەنم هاڤێتە د دەریایێ دا، دا گەمیێ سڤك بكەن.تێكشكەستنا گەمیێ 39دەمێ بوویە سپێدە، ئەوان نەدزانی كا ئەو گەهشتینە كیژ ئەردی، لێ وان كەنداڤەك دیت، كنارێ وێ خیز بوو. ئینا بڕیار دا، ئەگەر بشێن، گەمیێ بهاژونە وێرێ.40وان لەنگەر قەتاندن و هێلانە د دەریایێ دا و وەریسێن ب دەستكێن ئاراستەكرنا گەمیێ ڤە سست كرن و باگرا پێشیێ ل بەر بای بلند كر و قەستا كناری كر.41لێ گەمی كەفتە د ناڤ پێلێن دژوار دا و بنێ وێ ب گرەكی كەفت كو یێ بن ئاڤ بوو، ئەڤجا پێشیا وێ تێڕا چكلی و د جهـ دا ما، لێ ژ بەر دژواریا پێلان پاشیا وێ تێك دشكەست.42نەخشەیێ سەربازان ئەو بوو كو گرتیان بكوژن، دا كەس مەلەڤانیا نەكەت و بڕەڤیت.43لێ سەرلەشكەری ڤیا پاولۆسی قورتال كەت، ئینا نەهێلا ئەو نەخشەیێ خۆ ب جهـ بینن و فەرمان داكو ئەوێن دشێن مەلەڤانیا بكەن، ل بەراهیێ خۆ بهاڤێژنە ئاڤێ و دەركەڤنە هشكاتیێ.44ئەوێن ماین ژی، ب دویڤ وان را، هندەك ل سەر دەپان و هندەك ل سەر پارچەیێن گەمیێ بچن. هۆسا هەمی ب سلامەتی گەهشتنە هشكاتیێ.
a.  27‏:4 ئانكو ئەو لایێ با لێ نەدەت.
b.  27‏:9 مەبەست پێ رۆژیگرتنا رۆژا كەفارەتێ* یا جوهیانە، كو دكەڤیتە دەستپێكا زڤستانێ.
c.  27‏:13 q لەنگەر: ئاڵاڤێ راوەستاندنا گەمیێ یان بەلەمێیە.
d.  27‏:14 پەیڤەكا یونانیە ئانكو بایێ باكوور و رۆژهەلاتی.
e.  27‏:17 q سیرتس: بوڕەكە ل نێزیكی كنارێن لیبیا.

كارێن هنارتیان   به‌شێ 26كارێن هنارتیان   به‌شێ 28



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كارێن هنارتیان »   به‌شێ 28ل گزیرتەیا ماڵتایێ 1پشتی ئەم قورتال بووین، مە زانی كو ناڤێ گزیرتەیێ ماڵتایە.2خەلكێ وێ جوامێریەكا كێم وێنە ل گەل مە كر، وان بخێرهاتنا مە كر و ئاگر هەلكر، چنكو بارانێ دەست پێ كربوو و سەرما بوو.3دەمێ پاولۆسی بەرملەكێ داران كۆمكری و هاڤێتیە د ئاگری دا، ژ بەر گەرمایێ، كورەمارەك دەركەفت و دەڤێ خۆ هاڤێتە دەستێ وی و گرت.4دەمێ خەلكی دیتی كورەمار ب دەستێ وی ڤە دهەژیا، گۆتە ئێكودوو: «بێگۆمان ئەڤ كەسە مێركوژە! سەرەڕای كو ئەو ژ دەریایێ قورتال بوو، ‹دادپەروەری[a] ›ێ نەهێلا ئەو بژیت.»5لێ پاولۆسی ئەو گیانەوەر ڤەهەژاندە د ئاگری دا و چ زیان ب وی ب خۆ نەكەفتن.6ئەوان چاڤەڕێ دكر كو بوەرمیت یان ژ نشكەكێ ڤە بكەڤیت و بمریت، لێ پشتی دەمەكێ درێژ چاڤەڕێ ماین و دیتی چ لێ نەهات، ئەو ژ هزرا خۆ لێڤەبوون و گۆتن: «ئەڤە خوداوەندەكە!»7ل دەوروبەرێن وی جهی، رەز و باغێن كەسەكی بوون كو مەزنێ گزیرتەیێ بوو، ناڤێ وی پوپلیۆس بوو، ئەوی بخێرهاتنا مە كر و ب خۆشحالی ڤە بۆ سێ رۆژان ئەم مێڤان كرین.8بابێ پوپلیۆسی ژ بەر تایێ و زكچوونێ د ناڤ نڤینكان دا یێ نەساخ بوو. پاولۆس چوو نك وی و نڤێژ كر و دەستێن خۆ دانانە سەر و ساخ كر.9دەمێ ڤێ چەندێ روی دای، نەساخێن دی ژی یێن گزیرتەیێ دهاتنە نك وی و ساخ دبوون.10وان گەلەك رێز ل مە گرت و دەمێ ئەم ب رێ كەفتین، تشتێن پێدڤی بۆ مە داگرتن.ژ ماڵتایێ بۆ رۆما 11پشتی سێ هەیڤان، ب گەمیەكا باژێڕێ ئەسكەندەریێ كو پەیكەرێ ‹جێمك[b] ›ی ل سەر بوو، ئەم ب رێ كەفتین، وێ گەمیێ زڤستان ل گزیرتەیێ بوراندبوو.12ئەم گەهشتینە باژێڕێ سیراكوسا و سێ رۆژان ل وێرێ ماین.13پاشی ئەم ژ وێرێ چووین و گەهشتینە باژێڕێ رێگیومێ. رۆژا پاشتر بایەك ژ باشووری ڤە رابوو و ل رۆژا ب دویڤ دا، ئەم گەهشتینە باژێڕێ پوتیولی.14ل وێرێ مە هندەك خویشك و برا دیتن و داخواز ژ مە كر كو حەفت رۆژان ل نك وان بمینین. هۆسا ئەم گەهشتینە رۆمایێ.15ل وێرێ، دەمێ خویشك و برایان گەهشتنا مە بهیستی، هەتا ‹گۆڕەپانا ئەپیۆس› و ‹سێ خانە[c] ›یێ بۆ پێشوازیكرنا مە دەركەفتن. گاڤا پاولۆسی ئەو دیتین، سوپاسیا خودێ كر و هاتە هاندان.ل رۆمایێ 16دەمێ ئەم هاتینە رۆمایێ، دەستویری بۆ پاولۆسی هاتە دان، ل گەل وی سەربازێ زێرەڤانیێ لێ دكەت، ب تنێ ئاكنجی ببیت.17پشتی سێ رۆژان پاولۆسی داخوازا مەزنێن جوهیان كر، دەمێ كۆم بووین، گۆتە وان: «گەلی برایان، سەرەڕای كو من چ تشت دژی مللەتی یان داب و نەریتێن بابكالێن مە ئەنجام نەداینە، لێ ل ئورشەلیمێ ئەز هاتمە گرتن و رادەستی رۆماییان هاتمە كرن.18وان لێپرسین ل گەل من كر و حەز دكر من بەردەن، چنكو وان چ ئەگەرێن هەژی كوشتنێ ل سەر من نەدیتن.19لێ دەمێ جوهی نەرازیبووین، ئەز نەچاربووم گازندەیا خۆ بگەهینمە قەیسەری، نە ژ بەر هندێ كو من سكالایا ل سەر مللەتێ خۆ هەی.20لەوما من هوین داخواز كرن كو هەوە ببینم و ل گەل هەوە بئاخڤم، چنكو ژ بەر هیڤیا ئیسرائیلێ، ئەز ب ڤێ زنجیرێ یێ گرێدایمە.»21وان بەرسڤ دا: «دەربارەی تە، مە چ نامە ژ یەهودیایێ وەرنەگرتینە، هەروەسا ژ برایێن مە ژی كەسەك نەهاتیە، كو ب خرابی دەنگوباسەكێ تە گەهاندبیتە مە یان بەحسێ تە كربیت،22لێ ئەم حەز دكەین ژ تە ببهیسین كا بۆچوونێن تە چنە، چنكو ئەم دزانین ل هەمی جهان ئاخفتن ل دژی ڤێ رێبازێ دهێنە گۆتن.»23رۆژەك بۆ وی دەستنیشان كر، ئینا گەلەك كەس هاتنە جهێ ئاكنجیبوونا وی. ئەوی ژی هەر ژ سپێدێ تا ئێڤاری وەكو شاهدەك پاشایەتیا خودێ بۆ وان شڕۆڤە دكر. ئەوی بزاڤ دكر ب رێكا دەستوورێ مووسای و نڤیسارێن پێغەمبەران، وان قاییل بكەت كو عیسا ب خۆ مەسیحە.24هندەك ب ئاخفتنێن وی قاییل بوون و هندەكان ژی باوەری نەئینا.25بیروڕایێن وان ئێك نەبوون و بەری دەركەڤن پاولۆسی ئەڤ ئاخفتنا دویماهیێ گۆتێ: «گیانێ پیرۆز یێ راست بوو دەمێ ل سەر زارێ ئیشایا پێغەمبەری گۆتیە بابكالێن هەوە:26‹هەڕە نك ڤی مللەتی و بێژێ:هوین دێ گوهـ ڤەكری بهیسن و تێناگەهن،27چنكو ئەڤ مللەتە یێ سەرهشك بوویو گوهێن وان یێن گران بووین28ئەڤجا بزانن، خودێ قورتالبوونا خۆ بۆ مللەتێن نەجوهی هنارت و ئەو دێ گوهداریا وی كەن!»29دەمێ ئەڤ ئاخفتنە گۆتی، جوهی ژ وێرێ دەركەفتن و گەنگەشەیەكا دژوار ل گەل ئێكودوو دكر.30پاولۆس دوو ساڵێن تەمام د وی خانی ڤە ما یێ بۆ خۆ ب كرێ گرتی، بخێرهاتنا وان هەمی كەسان دكر، یێن دهاتنە نك وی.31ئەوی ب وێرەكی و بێی كو كەس ئاستەنگان بۆ وی چێكەت مزگینیا پاشایەتیا خودێ رادگەهاند و دەربارەی خودان عیسایێ مەسیح فێركرن دكر.
a.  28‏:4 q دادپەروەری: هندەك بۆچوون دبێژن كو ناڤێ خوداوەندەكا یونانیانە.
b.  28‏:11 q جێمك: هەردوو خوداوەندێن جێمك یێن یونانی، كاستور و پولوكس.
c.  28‏:15 q سێ خانە: ناڤێ جهەكیە دكەڤیتە باشوورێ رۆمایێ، نێزیكی 40 كیلۆمەتران یێ دویرە.

كارێن هنارتیان   به‌شێ 27رۆما   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 1سڵاڤ 1ژ من، پاولۆس، بەنیێ مەسیح عیسای، ئەوێ هاتیە گازیكرن دا ببیتە هنارتی و بۆ مزگینیا خودێ هاتیە تەرخانكرن،2ئەوا كو پێشتر د نڤیسارێن پیرۆز دا، ب رێیا پێغەمبەرێن خۆ، سۆز پێ دابوو.3ئەڤ مزگینیە دەربارەی كوڕێ ویە، ئەوێ ل دویڤ لەشی ژ دویندەها داوودی[a]  هاتی4و ل گۆر گیانێ پیرۆزیێ، ب رابوونا وی ژ ناڤ مریان، ب هێزێ وەكو كوڕێ خودێ هاتیە دیاركرن. ئەو خودانێ مە عیسایێ مەسیحە.5ب وی مە كەرەم و هنارتیاتی وەرگرت، داكو ئەم سەخمەراتی ناڤێ وی گازی هەمی مللەتان بكەین كو باوەریێ پێ بینن و گوهداریا وی بكەن.6هوین ژی د ناڤ وان دانە یێن هاتینە گازیكرن كو یێن عیسایێ مەسیح بن.7بۆ هەمی خۆشتڤیێن خودێ یێن ل رۆمایێ، ئەوێن هاتینە گازیكرن دا ببنە پیرۆزكریێن خودێ: كەرەم و ئاشتی ژ بابێ مە خودێ و خودان عیسایێ مەسیح ل سەر هەوە بن.حەزا پاولۆسی كو سەرەدانا رۆمایێ بكەت 8بەری هەر تشتی، ئەز ب رێیا عیسایێ مەسیح ژ بۆ هەوە هەمیان سوپاسیا خودایێ خۆ دكەم، چنكو باوەریا هەوە ل سەرانسەری جیهانێ یا دەنگ ڤەدای.9‏-10 ئەو خودایێ ئەز د مزگینیا كوڕێ وی دا، ب هەمی گیانێ خۆ خزمەتا وی دكەم، شاهدێ منە، كو ئەز د نڤێژێن خۆ دا بێ راوەستیان هەوە دئینمە بیرا خۆ و هەرگاڤ هیڤیان دكەم، ب ئانەهیا خودێ، ئێدی دەلیڤەیەك بۆ من رێك بكەڤیت، ئەز بهێمە نك هەوە.11چنكو ئەز گەلەك حەز دكەم هەوە ببینم، داكو ژ بۆ موكمبوونا هەوە بەهرەیەكا روحانی بدەمە هەوە،12ئانكو ئەم پێكڤە ب باوەریا ئێكودوو، یا هەوە و یا من، بهێینە هاندان.13من نەڤێت هوین ژ ڤێ چەندێ د بێ ئاگەهـ بن، گەلی خویشك و برایان، كو گەلەك جاران من ل بەر بوو بهێمە نك هەوە، دا من د ناڤ هەوە ژی دا بەرهەمەك هەبیت، وەك د ناڤ مللەتێن دی دا، لێ هەتا نوكە ئاستەنگ بۆ من چێدبوون.[b] 14خودێ قەرەك كریە ستۆیێ من كو بدەمە یونانی و بەربەران[c] ، زانا و نەزانان.15ژ بەر هندێ، ئەز ب دل و گیانێ خۆ یێ ئامادەمە مزگینیێ بدەمە هەوە ژی، هوین ئەوێن ل رۆمایێ.هێزا مزگینیێ 16ئەز مزگینیێ ب شەرم نابینم، ژ بەر كو ئەو هێزا خودێیە بۆ قورتالبوونێ ژ بۆ هەر كەسێ باوەریێ پێ دئینیت، ل بەراهیێ ژ بۆ یێ جوهی و پاشی ژ بۆ یێ نەجوهی[d] .17چنكو د مزگینیێ دا راستداریا خودێ ئاشكرا دبیت. ئەڤ راستداریە ژ دەستپێكێ هەتا دویماهیێ ب باوەریێیە، هەروەكو هاتیە نڤیسین: «یێ راستدار دێ ب باوەریێ ژیت.»[e] تاوانا مرۆڤی 18ژ ئەسمانی تۆڕەییا خودێ دهێتە ئاشكرا كرن، دژی هەمی خودێنەنیاسی و خرابیا وان مرۆڤێن ب خرابیێن خۆ بۆ راستیێ دبنە ئاستەنگ،19ژ بەر كو ئەو تشتێن مرۆڤ بشێن ژ خودێ بزانن، بۆ وان د دیارن، چنكو خودێ بۆ وان یێن ئاشكرا كرین.20چنكو سالۆخەتێن وی یێن نەهێنە دیتن، ئانكو هێزا وی یا هەروهەر و خودینیا وی، هەر ژ ئافراندنا جیهانێ د دیارن، ب رێیا تشتێن دەستكرد دهێنە تێگەهشتن، ژ بەر هندێ وان بەهانە نینە.21سەرەڕای كو وان خودێ نیاسی، وان ئەو وەك خودێ مەزن نەكر و سوپاسیا وی نەكر، لێ هزرێن وان دخرش بوون و تاریاتیێ ب سەر مێشكێ وان یێ كۆرەفام دا گرت.22دەمێ وان دگۆت: «ئەم د ئاقلمەندین،» ئەو بوونە دەبەنگ[f] 23و مەزناهیا خودایێ نەمر ب وێنە و پەیكەرێن وەكو مرۆڤێ مربار[g] ، باڵندە، گیانەوەرێن چوارپێ و خشۆكان گوهۆڕی.[h] 24ژ بەر ڤێ چەندێ، خودێ ل دویڤ حەزێن دلێ وان، ئەو رادەستی پویچاتیێ كرن، دا ل گەل ئێك لەشێ خۆ فهێت بكەن.25وان راستیا خودێ ب درەوێ گوهۆڕی. یێ ئافراندی پەرست و خزمەتا وی كر، ل شوینا ئافرێندەری، ئەوێ هەروهەر پیرۆز. ئامین.26ژ بەر ڤێ چەندێ خودێ ئەو رادەستی گڕێن[i]  شەرمزاریێ كرن. خۆ ژنكێن وان ژی پەیوەندیا سرۆشتی ب یا بەروڤاژی سرۆشتی گوهۆڕی.27هەروەسا زەڵامان ژی پەیوەندیا سرۆشتی یا ل گەل ژنكێ هێلا و گڕی گرتن بۆ ئێكودوو. زەڵامان ل گەل زەڵامان فهێتی كر و سزایێ د سەرداچوونا خۆ، د خۆ دا وەرگرت.28كا چەوا وان ب باش نەدیت خودێ د زانینا خۆ دا هەلگرن، وەسا خودێ ئەو رادەستی زێهنەكێ خراب كرن، كو ئەو كریارێن نەژێهاتی بكەن.29ئەو ژ هەمی نەڕاستی، خرابی، چاڤبرساتی و بەدكاریێ دپڕن و ب زكڕەشی، كوشتن، هەڤڕكی، فێلبازی و زیانخوازیێ د داگرتینە. نەكامیكەرن[j] ،30بوهتانكارن[k] ، كیندارێن خودێنە، بێشەرمن، دفنبلند و خۆ مەزنكەرن، داهێنەرێن خرابیێنە و گوهدارێن دایك و بابێن خۆ نینن،31د كۆرە فامن، بێ سۆزن، دلڕەق و نە د دلۆڤانن.32هەر چەندە ئەوان ئاگەهـ ژ فەرمانا خودێ یا دادپەروەرانە هەیە، كو یێن تشتێن هۆسا دكەن، ژ هەژی مرنێنە، لێ نە ب تنێ ئەو ڤان تشتان دكەن، كەیفا وان ب یێن دكەن ژی دهێت.
a.  1‏:3 q دویندەها داوودی: نەسل یان زوڕیەتا داوودی. مەتتا 1‏:1‏-16
b.  1‏:13 كارێن هنارتیان 19‏:21
c.  1‏:14 ‹یونانی› ئەون یێن د ناڤ شارستانیێ دا دژیان. ‹بەربەر› ئەو مللەتێن ب زمانێ یونانی نەدئاخڤن و ب كەسێن دویر ژ شارستانیێ دهاتنە هژمارتن.
d.  1‏:16 دەقێ رەسەن دبێژیت: ‹یێ یونانی›.
e.  1‏:17 حەبەقوق 2‏:4؛ هۆسا ژی دهێتە وەرگێڕان: «یێ ب رێكا باوەریێ راستدار بیت دێ ژیت.» 
f.  1‏:22 q دەبەنگ: ئەحمەق
g.  1‏:23 q مربار: ئانكو تۆڤێ مرنێ یێ دێ هەر مریت. 
h.  1‏:23 گۆتارا مووسای 4‏:15‏-18
i.  1‏:26 q گڕ: ب عەرەبی ‹شهوة›
j.  1‏:29 q نەكامی: بەحسكرنا ئێكی ب خرابی.
k.  1‏:30 q بوهتان: تاوانباركرنا بێ بنیات 

كارێن هنارتیان   به‌شێ 28رۆما   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 2دادكرنا خودێ یا دادپەروەرانە ل سەر مرۆڤان 1ژ بەر هندێ، هەی مرۆڤ، تۆ ئەوێ دادكرنێ دكەی، یێ بێ بەهانەی. دەمێ تۆ خەلكی داد دكەی، تۆ خۆ ژی گونەهبار دكەی، چنكو تۆ ئەوێ دادكرنێ دكەی، هەمان كریارێن وان دكەی.[a] 2ئەم دزانین كو ل دویڤ راستیێیە، دەمێ خودێ وان كەسان داد دكەت، ئەوێن كریارێن هۆسا دكەن.3تۆ هزر دكەی، هەی مرۆڤ، ئەوێ تۆ كەسێن كریارێن وەسا دكەن داد دكەی و تۆ ب خۆ ژی هەمان كریاران دكەی، دێ ژ دادكرنا خودێ قورتال بی؟4یان تۆ سڤكاتیێ ب دەولەمەندیا قەنجی و بێهنفرەهی و هەداریا وی دكەی؟ ما تۆ نزانی كو قەنجیا خودێ تە بەرەڤ لخۆزڤڕینێ دبەت؟5لێ تۆ سەخمەراتی سەرڕەقیا خۆ و دلێ خۆ یێ نەتۆبەدار، بۆ رۆژا تۆڕەییێ و ئاشكرابوونا دادكرنا خودێ یا دادپەروەرانە، تۆڕەییێ بۆ خۆ كۆم دكەی.6ئەو دێ ل دویڤ كریارێن هەر كەسی دەتێ.[b] 7دێ ژیانا هەروهەر دەتە وان، یێن ب رێكا بەردەوامبوونێ ل سەر كریارێن باش بزاڤێ دكەن كو مەزناهیێ و سەربلندیێ و نەمریێ وەكو خەلات ژ نك خودێ وەرگرن.8لێ دێ تۆڕەیی و كەربێ ل وان بارینیت، یێن خۆپەرێس و گوهداریا راستیێ ناكەن، لێ گوهداریا خرابیێ دكەن.9هەر مرۆڤەكێ خرابیێ دكەت، دێ نەخۆشیێ و تەنگاڤیێ كێشیت، ل پێشیێ یێ جوهی پاشی یێ یونانی[c] .10لێ مەزناهی و سەربلندی و ئاشتی، دێ بۆ هەر كەسی هێنە دان، یێ چاكیێ دكەت، ل پێشیێ یێ جوهی پاشی یێ یونانی[d] .11چنكو ل نك خودێ لایەنگری نینە.[e] 12هەمی ئەوێن دەستوور[f]  نەی و گونەهـ كری، دێ بێ دەستوور ژ ناڤ چن و هەمی ئەوێن دەستوور هەی و گونەهـ كری، دێ ب دەستووری هێنە دادكرن.13چنكو ل نك خودێ، نە ئەوێن دەستووری دبهیسن د بێگونەهن، لێ ئەوێن دەستووری ب جهـ دئینن، دێ راستدار دەركەڤن.14چنكو نەجوهی، كو د بێ دەستوورن، گاڤا ب سرۆشتێ خۆ وێ ب جهـ بینن یا دەستووری فەرمان پێ دای، ئەو ژ بۆ خۆ دەستوورن، هەر چەندە وان دەستوور ژی نینە.15ئەو دیار دكەن كو ناڤەرۆكا دەستووری د دلێ وان دا یا نڤیسیە. وژدانا وان ژی شاهدەییێ ل سەر ڤێ چەندێ ددەت و هزرێن وان جار وان تاوانبار دكەن جار ژی بەرگریێ ژێ دكەن.16ل دویڤ مزگینیا ئەز ددەم، ئەڤە هەمی دێ ل وێ رۆژێ چێبن دەمێ خودێ دادكرنا نهێنیێن مرۆڤان ب مەسیح عیسای دكەت.جوهی و دەستوور 17ئەڤجا تۆ، ئەگەر وەكو جوهی دهێیە نیاسین و پشتا خۆ ب دەستووری گەرم دكەی و شانازیێ ب خودێ دبەی،18ئەگەر تۆ حەزا خودێ دزانی و تۆ دشێی باشی و خرابیێ ژ ئێك ڤاڤێری، چنكو تۆ ژ دەستووری یێ فێر بووی،19ئەگەر تۆ ژ خۆ یێ پشتڕاستی كو تۆ رێبەرێ كۆرەیانی و رۆناهی ژ بۆ ئەوێن د تاریاتیێ دا20و تۆ پەروەردەكەرێ سادەیان و مامۆستایێ نەزانانی، چنكو تۆ د دەستووری دا خودانێ هەمی زانین و راستیێی،21ئەڤجا تۆ ئەوێ كەسێن دی فێر دكەی، ما تۆ خۆ فێر ناكەی؟ تۆ یێ دژی دزیێ دئاخڤی، ما تۆ دزیێ دكەی؟22تۆ یێ دبێژی: «دەهمەنپیسیێ نەكەن»، ما تۆ ب خۆ دەهمەنپیسیێ دكەی؟ تۆ كەربێ ژ پووتان[g]  رادكەی، ما تۆ پەرستگەهێن وان تالان دكەی؟23تۆ یێ شانازیێ ب دەستووری دبەی، ما تۆ ب زێدەگاڤیێ ل سەر دەستووری، خودێ بێڕومەت دكەی؟24هەروەكو هاتیە نڤیسین: «ناڤێ خودێ ژ بەر هەوە د ناڤ مللەتان دا دهێتە كرێت كرن.»[h] 25ئەڤجا سونەتكرن یا ب مفایە ئەگەر تۆ دەستووری ب جهـ بینی، لێ ئەگەر تۆ زێدەگاڤیێ ل سەر دەستووری دكەی، سونەتكرنا تە بوو سونەتنەكرن.26هەروەسا ئەگەر یێ سونەتنەكری فەرمانێن دەستووری ب جهـ بینیت، ما سونەتنەكرنا وی ب سونەتكرن ناهێتە هژمارتن؟27و ئەوێ ب لەشی نەهاتیە سونەتكرن و دەستووری ب جهـ دئینیت، دێ تە گونەهبار كەت، چنكو پیتێن دەستووری و سونەتكرن ل نك تەنە، لێ تۆ زێدەگاڤیێ ل سەر دەستووری دكەی.28چنكو جوهی نە ئەوە یێ ژ سەر ڤە جوهی بیت، نە ژی سونەتكرن ئەوە كو ژ سەر ڤە د لەشی دا بهێتە كرن،29لێ جوهی ئەوە كو د ناخێ خۆ دا جوهی بیت، سونەتكرن ژی سونەتكرنا دلیە، ب گیانی نە ب پیتێن دەستووری. یێ وەسا پەسنێ[i]  ژ خودێ وەردگریت، نە ژ مرۆڤان.[j] 
a.  2‏:1 مەتتا 7‏:1‏-2
b.  2‏:6 زەبوور 62‏:12؛ پەند 24‏:12
c.  2‏:9 مەبەست پێ نەجوهی
d.  2‏:10 مەبەست پێ نەجوهی
e.  2‏:11 گۆتارا مووسای 10‏:17
f.  2‏:12 مەبەست پێ دەستوورێ مووسای
g.  2‏:22 q پووتان: صەنەمان
h.  2‏:24 ئیشایا 52‏:5
i.  2‏:29 q پەسن: مەدح و سەنا
j.  2‏:29 گۆتارا مووسای 30‏:6

رۆما   به‌شێ 1رۆما   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 3ئێمناهیا خودێ 1مادەم هۆسایە، چ تایبەتیا جوهیان هەیە؟ یان مفایێ سونەتكرنێ چیە؟2ژ هەمی لایان ڤە گەلەكە، یا ئێكێ خودێ ئەو كرنە ئەمیندارێن پەیڤێن خۆ.3ما چیە ئەگەر هندەك ژ وان بێسۆز دەركەفتبن؟ ئایا بێسۆزیا وان دێ سۆزداریا خودێ ژ كار ئێخیت؟4حاشا! خودێ یێ راستگۆیە، ئەگەر هەمی مرۆڤ ددرەوین بن ژی. هەروەكو هاتیە نڤیسین:«داكو تۆ د گۆتنێن خۆ دا راستدار دەركەڤی5لێ ئەگەر نەڕاستیا مە راستداریا خودێ دیار دكەت، ئەم چ بێژین؟ ل ڤێرێ ئەز وەكو مرۆڤەكێ سادە دپرسم: ما خودێ یێ ستەمكارە دەمێ ئەو تۆڕەییا خۆ دبارینیت؟6حاشا! پا ئەگەر وەسا بیت، خودێ چەوا دێ جیهانێ داد كەت؟7لێ ئەگەر راستیا خودێ ب درەوا من ئاشكراتر لێ هات و د ئەنجام دا مەزناهیا خودێ پتر دیار بوو، ئێدی بۆچی ئەز وەك گونەهكارەكی دهێمە گونەهباركرن؟8ئەڤ پرسیارە ژی هەروەكو هندەك كەس بوهتانێ ل مە دكەن كو ئەم دبێژین: «بلا ئەم خرابیێ بكەین، دا باشی ژێ پەیدا ببیت.» سزادانا وان كەسان یا دادپەروەرانەیە.كەسەك یێ راستدار نینە 9ئەڤجا چ؟ ما ئەم جوهی د چێترین؟ نەخێر، ئێكجار! چنكو مە بەری نوكە دیار كر كو جوهی و یونانی[a] ، هەمی پێكڤە د بن هێزا گونەهێ دانە.10هەروەكو هاتیە نڤیسین:«كەسەكێ راستدار نینە، خۆ ئێك ژی.11كەسەك نینە تێبگەهیت،كەسەك نینە قەستا خودێ بكەت.12هەمی ڤاڕێ بوون،و پێكڤە بێوەج بوون.13گەوریا وان گۆڕەكێ ڤەكریە،ب ئەزمانێ خۆ خاپاندنێ دكەن.[b] 14دەڤێ وان ژ نفرین و تەحلاتیێ یێ پڕە.[c] 15پێیێن وان ژ بۆ خوینڕشتنێ ب لەز دكەڤن.16د شووپا وان دا وێرانكرن و پەریشانی یا هەی،17و ئەوان رێكا ئاشتیێ نەزانیە.[d] 18ترسا خودێ ل بەر چاڤێن وان نینە.[e] »19ئەڤجا ئەم دزانین هەر تشتێ دەستوور دبێژیت، بۆ وان مرۆڤان دبێژیت یێن كو د بن دەستهەلاتا دەستووری دا، داكو هەمی دەڤ بهێنە گرتن و جیهان هەمی بكەڤیتە د بن لێپرسینا خودێ ڤە.20چنكو ب ئەنجامدانا دەستووری چ كەس ل بەر خودێ راستدار[f]  دەرناكەڤن، ژ بەر كو ب دەستووری گونەهـ دهێتە نیاسین.مرۆڤ ب باوەریێ ل نك خودێ راستدار دەردكەڤیت 21لێ نوكە راستداریا خودێ، جودا ژ دەستووری، ئاشكرا بوویە، دەستوور و پەرتووكێن پێغەمبەران ژی شاهدەییێ بۆ ڤێ چەندێ ددەن.22ئەڤ راستداریا خودێ، یا ب رێكا باوەریئینانا ب عیسایێ مەسیح دهێت، بۆ وان هەمیانە یێن باوەریێ دئینن، چنكو چ جوداهی د ناڤبەرا مرۆڤان دا نینە.[g] 23ژ بەر كو هەمیان گونەهـ كر و نەگەهشتنە مەزناهیا خودێ،24لێ ئەوێن باوەریێ دئینن، ب كەرەما خودێ بێ بەرامبەر بێگونەهـ دهێنە هژمارتن، ب رێیا رزگاركرنا ب مەسیح عیسای هاتی.25خودێ ئەو وەكو كەفارەتەك[h]  ب خوینا وی پێشكێش كر، بۆ ئەوێن باوەریێ پێ بینن. وی ژ بۆ دیاركرنا راستداریا خۆ ئەڤە كر، چنكو وی ب بێهنفرەهیا خۆ چاڤپووشی ژ گونەهێن بوری كر.26وی ژ بۆ دیاركرنا راستداریا خۆ د دەمێ نوكە دا ئەڤە كر، دا ئەو یێ دادپەروەر بیت و یێ باوەریێ ب عیسای بینیت بێگونەهـ دەربئێخیت.27ئەڤجا چ مایە ئەم شانازیێ پێ ببەین؟ چ نەما. ب چ یاسا نەما؟ ئایا ب یاسایا كریاران؟ نەخێر، لێ ب یاسایا باوەریێ.28چنكو ئەم یێن گەهشتینە وێ پشتڕاستیێ كو مرۆڤ ب باوەریێ راستدار دەردكەڤیت، جودا ژ كریارێن دەستووری.29ما خودێ یێ جوهیان ب تنێیە؟ ما ئەو نە یێ مللەتێن دی ژییە؟ بەلێ، ئەو یێ مللەتێن دی ژییە،30چنكو خودێ ئێكە و ئەو دێ یێن سونەتكری[i]  ژ بەر باوەریا وان و یێن سونەتنەكری[j]  ژی ب باوەریێ راستدار دەرئێخیت.31ئەگەر هۆسا بیت، ما ئەم ب باوەریێ دەستووری ژ كار دئێخین؟ حاشا! لێ ئەم دەستووری دسەلمینین.
a.  3‏:9 مەبەست پێ نەجوهی
b.  3‏:13 زەبوور 5‏:9
c.  3‏:14 زەبوور 10‏:7
d.  3‏:15‏-17 ئیشایا 59‏:7‏-8؛ پەند 1‏:16
e.  3‏:18 زەبوور 36‏:1
f.  3‏:20 ئانكو بێگونەه
g.  3‏:20‏-22 گالاتیا 2‏:16
h.  3‏:25 q كەفارەت: ئەو قوربانە یا تۆڕەییا خودێ ژ سەر مرۆڤی رادكەت.
i.  3‏:30 q سونەتكری: مەبەست پێ جوهینە.
j.  3‏:30 q سونەتنەكری: مەبەست پێ یێن نە جوهی.

رۆما   به‌شێ 2رۆما   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 4باوەریا ئیبراهیمی 1ئێدی ئەم دەربارەی ئیبراهیمێ بابكالێ مە ل دویڤ لەشی چ بێژین، ئەوی چ دیت؟2ئەگەر ئیبراهیم ژ بەر كریارێن خۆ راستدار دەركەفتبا، هنگی ئەو دشیا شانازیێ ببەت، لێ نە ل نك خودێ.3ما نڤیسار چ دبێژیت؟ «ئیبراهیمی باوەر ژ خودێ كر، ئەڤە ژی بۆ وی وەكو راستداری هاتە هژمارتن.»[a] 4ئەوێ كار دكەت، كرێیا وی نە وەكو دیاری، لێ وەكو ماف دهێتە هژمارتن.5لێ ئەوێ كار نەكەت و باوەری ب وی هەبیت، یێ كەسێ بەدكار بێگونەهـ دەردئێخیت، باوەریا وی وەكو راستداری دهێتە هژمارتن.6هەروەكو داوود ژی دەربارەی بەختەوەریا وی مرۆڤێ كو خودێ وی بێی كریار راستدار دهژمێریت، دبێژیت:7«خوزیكێن وان یێن ل سەرپێچیێن وان هاتیە بورینو گونەهێن وان هاتینە نخافتن.8خوزیكێن وی مرۆڤی یێ خودان گونەهان ل سەر وی ناهژمێریت!»[b] 9ما ئەڤ بەختەوەریە ب تنێ ژ بۆ یێن سونەتكریە یان یێن سونەتنەكری ژی ڤەدگریت؟ ئەم دبێژین كو «باوەریا ئیبراهیمی بۆ وی وەكو راستداری هاتە هژمارتن.»[c] 10ئەڤجا كەنگی هاتە هژمارتن؟ ما ئەڤە پشتی سونەتكرنا وی یان بەری سونەتكرنا وی بوو؟ ئەڤە نە پشتی سونەتكرنا وی بوو، لێ بەری سونەتكرنێ بوو.11پاشی ئەو هاتە سونەتكرن وەكو نیشان و بەلگە كو ئەو ژ بەر باوەریا خۆ، بەری سونەتكرنێ، راستدار هاتە هژمارتن. هۆسا ئیبراهیم بوو بابێ وان هەمیێن سونەتنەكری و باوەریێ دئینن، داكو ئەو ژی راستدار بهێنە هژمارتن،[d] 12هەروەسا بوو بابێ سونەتكریێن نە ب تنێ هاتینە سونەتكرن، لێ هەروەسا ل دویڤ دەوسا باوەریا بابێ مە ئیبراهیمی دچن، یا بەری سونەتكرنێ.سۆزا خودێ گرێدای باوەریێیە 13ئەو سۆزا بۆ ئیبراهیمی و دویندەها وی هاتیە دان، كو ئەو دێ بیتە میراتگرێ جیهانێ، ب رێیا دەستووری نەبوو، لێ ب رێیا راستداریا باوەریێ بوو.[e] 14ئەگەر میراتگر ئەو بن یێن ل دویڤ دەستووری دچن، هنگی باوەری بێ مفا بوو و سۆز ژی ژ كار كەفت.[f] 15چنكو دەستوور تۆڕەبوونێ پەیدا دكەت. جهێ دەستوور لێ نەبیت، زێدەگاڤی ژی لێ نینە.16ژ بەر ڤێ چەندێ سۆز گرێدای باوەریێیە، دا ل دویڤ كەرەمێ بیت و ژ بۆ هەمی دویندەها ئیبراهیمی یا مسۆگەر بیت. نە ب تنێ ژ بۆ وان یێن ل دویڤ دەستووری دچن، لێ ژ بۆ وان ژی یێن باوەریا وان وەكو باوەریا ئیبراهیمی، ئەوێ كو بابێ مە هەمیانە.[g] 17هەروەكو هاتیە نڤیسین: «من تۆ یێ كریە بابێ گەلەك مللەتان.»[h]  ئەو بابێ مەیە ل بەرامبەر خودایێ ئیبراهیمی باوەر ژێ كری، ئەوێ مریان ڤەدژینیت و گازی تشتێن نەیی دكەت، دا هەبن.18ئەوی ل دەمێ كو هیڤی نەمابوو، ب هیڤیێ باوەر ژ خودێ كر، دا ببیتە «بابێ گەلەك مللەتان»، ل دویڤ ئەوا هاتیە گۆتن: «دویندەها تە دێ یا هۆسا بیت.»[i] 19ئەو د باوەریێ دا لاواز نەبوو، هەر چەندە وی دزانی لەشێ وی هەروەكو یێ مری بیت، ژ بەر كو ژیێ وی نێزیكی سەد ساڵان بوو، و مالبچویكێ سارایێ ژی یێ مریە.[j] 20ئەو ب بێباوەریێ ل سەر سۆزا خودێ دوودل نەبوو، لێ د باوەریێ دا بهێز كەفت و هۆسا مەزناهی دا خودێ.21ئەو پشتڕاست بوو كو ئەوا خودێ سۆز پێ دای، دشێت ب جهـ ژی بینیت.22ژ بەر ڤێ چەندێ باوەریا وی «بۆ وی وەكو راستداری هاتە هژمارتن.»[k] 23ئەڤجا گۆتنا پەرتووكێ «بۆ وی هاتە هژمارتن» نە ب تنێ ژ بۆ ئیبراهیمی هاتیە نڤیسین،24لێ ژ بۆ مە ژی هاتیە نڤیسین. بۆ مە ژی دێ هێتە هژمارتن، ئەم یێن مە باوەری ب وی هەی، یێ خودانێ مە عیسا ژ ناڤ مریان راكری،25ئەوێ ژ بەر گونەهێن مە رادەستی مرنێ هاتیە كرن و ژ بۆ بێگونەهـ دەرئێخستنا مە هاتیە راكرن.[l] 
a.  4‏:3 دەستپێكرن 15‏:6؛ گالاتیا 3‏:6؛ یەعقوب 2‏:23
b.  4‏:7‏-8 زەبوور 32‏:1‏-2
c.  4‏:9 دەستپێكرن 15‏:6
d.  4‏:11 دەستپێكرن 17‏:10
e.  4‏:13 دەستپێكرن 17‏:4‏-6؛ گالاتیا 3‏:29
f.  4‏:14 گالاتیا 3‏:18
g.  4‏:16 گالاتیا 3‏:7
h.  4‏:17 دەستپێكرن 17‏:5
i.  4‏:18 دەستپێكرن 15‏:5
j.  4‏:19 دەستپێكرن 17‏:17
k.  4‏:22 دەستپێكرن 15‏:6
l.  4‏:25 ئیشایا 53‏:4‏-5

رۆما   به‌شێ 3رۆما   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 5ئاشتی و شادی 1ئەڤجا ژ بەر كو ئەم ب باوەریێ بێگونەهـ هاتینە دەرئێخستن، ئەم ل گەل خودێ كەفتینە ئاشتیێ، ژ دەولەتسەرێ خودانێ خۆ عیسایێ مەسیح.2ب رێكا وی دەستویری بۆ مە هاتە دان، ب باوەریێ ئەم بچینە د ڤێ كەرەمێ ڤە، یا ئەم تێدا ئاكنجی، و شانازیێ ب وێ هیڤیێ دبەین، كو دێ مە پشكداری د مەزناهیا خودێ دا هەبیت.3نە ب تنێ ب ڤێ، لێ ئەم شانازیێ ب تەنگاڤیێن خۆ ژی دبەین، چنكو ئەم دزانین تەنگاڤی خۆڕاگرتنێ پەیدا دكەت،4خۆڕاگرتن ژی پەسەندكرنێ، پەسەندكرن ژی هیڤیێ،5هیڤی ژی مە شەرمزار ناكەت، چنكو حەزژێكرنا خودێ ب رێیا گیانێ پیرۆز، ئەوێ وی دایە مە، رژیایە دلێ مە.6ژ بەر كو هێشتا ئەم د بێ هێز بووین، مەسیح د دەمێ دەستنیشانكری دا ژ بۆ بەدكاران مر.7كێم جاران ئێك رازی دبیت ژ بۆ مرۆڤەكێ راستدار بمریت. دبیت ئێك بوێریت ژ بۆ مرۆڤەكێ چاك بمریت،8لێ خودێ حەزژێكرنا خۆ بۆ مە هۆسا دیار كر: هێشتا ئەم د گونەهكار بووین، مەسیح ژ بۆ مە مر.9ئەڤجا نوكە، پشتی ئەم ب خوینا وی بێگونەهـ هاتینە دەرئێخستن، چەند مسۆگەرتر ب رێیا وی دێ ژ تۆڕەبوونا خودێ قورتال بین.10ئەگەر دەمێ ئەم دوژمنێن وی بووین، خودێ ب مرنا كوڕێ خۆ ل گەل مە ئاشت بوو، نوكە پشتی ئەم ل گەل وی د ئاشت، چەند مسۆگەرتر ب ژیانا كوڕێ وی دێ قورتال بین.11و نە ب تنێ ئەڤە، لێ ئەم ب رێیا خودانێ خۆ عیسایێ مەسیح شانازیێ ژی ب خودێ دبەین، كو ب رێیا وی ئاشتبوون نوكە ب دەست مە ڤە هات.ئادەم و مەسیح 12ب رێیا مرۆڤەكی گونەهـ هاتە د جیهانێ دا و ب گونەهێ ژی مرن هات، هۆسا مرنێ هەمی مرۆڤ ڤەگرتن، چنكو هەمیان گونەهـ كرن.[a] 13بەری هاتنا دەستووری، گونەهـ د جیهانێ دا هەبوو، لێ گونەهـ ناهێتە هژمارتن ئەگەر دەستوور نەبیت.14لێ ژ دەمێ ئادەمی تاكو دەمێ مووسای، مرنێ دەستهەلاتی دكر، خۆ ل سەر ئەوان ژی یێن گونەهێن وان نە وەكو زێدەگاڤیا ئادەمی بوون.ئادەم وێنەیەك بوو ژ وی كەسی یێ كو دا د دویڤ وی دا هێت.15لێ جوداهیەكا مەزن د ناڤبەرا دانا خودێ و گونەها ئادەمی دا هەیە، چنكو ئەگەر گەلەك ژ بەر گونەها ئێكی مربن، كەرەما خودێ و دیاریا ب كەرەما مرۆڤەكی، ئانكو عیسایێ مەسیح، ژ بۆ گەلەكان هێشتا پتر زێدە بوو.16هەروەسا جوداهیەكا مەزن د ناڤبەرا دیاریێ و ئەنجامێ گونەها مرۆڤەكی دا هەیە، چنكو دادكرن ل سەر گونەهەكێ گونەهباری ئینا، لێ كەرەما خودێ یا پشتی گەلەك گونەهان، بێگونەهی ئینا.17چنكو ئەگەر مرنێ ژ بەر گونەها مرۆڤەكی و ب رێیا وی دەستهەلاتی كربیت، پا ئەوێن كەرەما خودێ یا زێدە و دیاریا راستداریێ وەردگرن، ب رێیا ئێكی، ئانكو ب عیسایێ مەسیح، دێ د ژیانێ دا چەند پتر دەستهەلاتێ كەن!18ئەڤجا كا چەوا ب گونەها مرۆڤەكی، هەمی مرۆڤ گونەهبار بوون، هۆسا ژی ب كارەكێ راست یێ ئێكی، هەمی مرۆڤ بێگونەهـ دبن و ژیانێ وەردگرن.19كا چەوا ب نەگوهداریا مرۆڤەكی، گەلەك بوونە گونەهكار، هۆسا ژی ب گوهداریا ئێكی، گەلەك دێ راستدار هێنە هژمارتن.20لێ دەستوور پەیدا بوو دا گونەهـ زێدە ببیت، لێ ل وی جهێ گونەهـ زێدە بووی، كەرەم هێشتا پتر زێدە بوو،21داكو، كا چەوا گونەهێ ب مرنێ دەستهەلاتی كر، هۆسا كەرەم ژی ب رێیا راستداریێ دەستهەلاتێ بكەت و ب رێیا خودانێ مە عیسایێ مەسیح، مە ببەتە ژیانا هەروهەر.
a.  5‏:12 دەستپێكرن 3‏:6

رۆما   به‌شێ 4رۆما   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 6باوەردار ژ دەستهەلاتا گونەهێ یێ ئازادە 1ئەڤجا ئەم چ بێژین؟ ئایا ئەم د ناڤ گونەهێ دا بەردەوام بین، داكو كەرەم پتر لێ بهێت؟2حاشا! ئەم ئەوێن دەربارەی گونەهێ مرین، چەوا دشێین ئێدی د ناڤ گونەهێ دا بژین؟3ما هوین نزانن، ئەم هەمی یێن كو بۆ ئێكبوونێ ل گەل مەسیح عیسای هاتینە تافیركرن[a] ، ئەم د مرنا وی دا هاتینە تافیركرن؟4ئەڤجا ب تافیركرنێ ئەم بووینە هەڤپشكێن مرنا وی و ل گەل وی هاتینە ڤەشارتن، داكو كا چەوا مەسیح ب مەزناهیا بابی ژ ناڤ مریان هاتیە راكرن، هۆسا ئەم ژی د ژیانا نویبووی دا بژین.[b] 5چنكو ئەگەر ئەم د مرنەكا وەكو مرنا وی دا ل گەل وی بووینە ئێك، مسۆگەر دێ د ڤەژینا وی دا ژی ل گەل وی بینە ئێك.6ئەم دزانین ئەو مرۆڤێ كەڤن[c] ، كو ئەم بووین ل دەمێ بەرێ، ل گەل وی هاتە خاچدان، دا لەشێ مە یێ گونەهكار ژ كار بكەڤیت و ئێدی بەنیاتیێ بۆ گونەهێ نەكەین.7چنكو ئەوێ مر، ئەو ژ گونەهێ یێ ئازاد بووی.8ئەگەر ئەم ل گەل مەسیحی مربین، ئەم باوەر دكەین كو ئەم دێ ل گەل وی ژین ژی.9ئەم دزانین پشتی مەسیح ژ ناڤ مریان هاتیە راكرن، ئێدی ئەو نامریت و مرنێ دەستهەلات ل سەر وی نینە.10ب وێ مرنا ئەو مری، دەربارەی گونەهێ ئەو ب ئێكجاری مر، لێ ب وێ ژیانا ئەو دژیت، ئەو بۆ خودێ دژیت.11هۆسا هوین ژی دەربارەی گونەهێ، خۆ ب مری بهژمێرن، لێ ب مەسیح عیسای ژ بۆ خودێ، ب زیندی بهژمێرن.12ئەڤجا نەهێلن گونەهـ د لەشێ هەوە یێ مربار[d]  دا دەستهەلاتێ بكەت، دا هوین ملكەچی حەزێن وی نەبن.13ئەندامێن لەشێ خۆ ژی وەك چەكێن خرابیێ پێشكێشی گونەهێ نەكەن. لێ خۆ وەك یێن ژ ناڤ مریان رابووین پێشكێشی خودێ بكەن، ئەندامێن لەشێ خۆ ژی وەك چەكێن راستداریێ پێشكێشی خودێ بكەن.14گونەهـ دەستهەلاتێ ل سەر هەوە ناكەت، چنكو هوین نە د بن دەستووری دانە، لێ هوین یێن د بن كەرەمێ دا.بەنیاتیا راستیێ 15ئێدی چ؟ ما ئەم گونەهێ بكەین، چنكو ئەم نە د بن دەستووری داینە، لێ د بن كەرەمێ داینە؟ حاشا!16ما هوین نزانن كو ئەوێ هوین ژ بۆ بەنیاتیێ خۆ ب دەست وی ڤە بەرددەن و گوهداریا وی دكەن، دبنە بەنیێن وی یێ هوین گوهداریا وی دكەن؟ یان بەنیێن گونەهێ كو مرۆڤی بەرەڤ مرنێ دبەت، یان ژی بەنیێن گوهداریێ كو مرۆڤی بەرەڤ راستداریێ دبەت.17لێ سوپاس بۆ خودێ كو هەر چەندە هوین بەنیێن گونەهێ بوون، لێ هەوە ژ هەمی دلێ خۆ گوهداریا وێ فێركرنێ كر، ئەوا هەوە وەرگرتی.18هوین ژ گونەهێ هاتنە ئازادكرن و بوونە بەنیێن راستداریێ.19من نموونەیا بەنیاتیێ وەكو هێما ب كار ئینا، دا هاری هەوە بكەم هوین د ڤان تشتان بگەهن، چنكو شیانێن هەوە وەكو مرۆڤ د سنووردارن. كا چەوا هەوە ئەندامێن لەشێ خۆ وەك بەنی پێشكێشی پویچاتیێ و خرابیێ دكرن كو ئەنجامێ وێ خرابی بوو، هۆسا ژی نوكە ئەندامێن لەشێ خۆ وەك بەنی پێشكێشی راستداریێ بكەن كو ئەنجامێ وێ پیرۆزیە.20چنكو دەمێ هوین بەنیێن گونەهێ، هوین ژ راستداریێ د ئازاد بوون.21ئەڤجا وی دەمی هەوە چ بەرهەم ژ وان تشتێن هوین نوكە شەرم ژێ دكەن ب دەست خۆ ڤە ئینا؟ كو ئەنجامێ وان تشتان مرنە.22لێ نوكە كو هوین ژ گونەهێ هاتینە ئازادكرن و بووینە بەنیێن خودێ، هوین بەرهەمی بۆ پیرۆزیێ ب دەست خۆ ڤە دئینن، ئەنجام ژی ژیانا هەروهەرە.23چنكو كرێیا گونەهێ مرنە، لێ دیاریا خودێ، ژ دەولەتسەرێ خودانێ مە مەسیح عیسای، ژیانا هەروهەرە.
a.  6‏:3 q تافیركرن: ئانكو ژێراڤكرن، نیشانە كو وی كەسی باوەری ب مەسیحی ئینا. ل فەرهەنگۆكێ بنێڕە تافیركرن*.
b.  6‏:4 كۆلۆسی 2‏:12
c.  6‏:6 q مرۆڤێ كەڤن: ئەفەسۆس 4‏:22‏-24؛ كۆلۆسی 3‏:9‏-11 
d.  6‏:12 q مربار: ئانكو تۆڤێ مرنێ یێ دێ هەر مریت. 

رۆما   به‌شێ 5رۆما   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 7ئازادبوون ژ دەستووری 1گەلی خویشك و برایان، ئەز بۆ كەسێن زانین ل دۆر دەستووری هەی دئاخڤم: ما هوین نزانن كو دەستووری دەستهەلات ل سەر مرۆڤی هەیە هندی ئەو یێ زیندی؟2بۆ نموونە، ژن ب رێكا دەستووری ب مێرێ خۆ ڤە دهێتە گرێدان هندی مێرێ وێ یێ زیندی بیت، لێ ئەگەر مێرێ وێ بمریت، ئەو ژ دەستوورێ شویكرنێ ئازاد دبیت.3ئەڤجا ئەگەر ئەو شوی ب زەڵامەكێ دی بكەت و هێشتا مێرێ وێ یێ زیندی بیت، ئەو ب دەهمەنپیس دهێتە نیاسین. لێ ئەگەر مێرێ وێ مر، ئەو ژ وی دەستووری ئازاد دبیت، ئەڤجا ئەو نە یا دەهمەنپیسە، خۆ ئەو شوی ب زەڵامەكێ دی ژی بكەت.4هۆسا هوین ژی خویشك و برایێن من، ب رێكا لەشێ مەسیحی دەربارەی دەستووری مرن، داكو هوین بۆ ئێكێ دی بن، بۆ ئەوێ ژ ناڤ مریان هاتیە راكرن، دا ئەم ژ بۆ خودێ بەرهەمی بدەین.5چنكو دەمێ ئەم ل دویڤ لەشی دژیاین، حەزێن گونەهێ یێن كو دەستووری ئازراندین، د ئەندامێن لەشێ مە دا كار دكر، دا ژ بۆ مرنێ بەرهەمی بدەین.6لێ نوكە ئەم ژ دەستووری ئازاد بووین، چنكو ئەم دەربارەی وی تشتێ پێ هاتینە گرێدان، مرین، دا ب رێیا نوی یا گیانی خزمەتێ بكەین، نە ب رێیا كەڤن یا پیتێ.دەستوور و گونەه 7ئەڤجا ئەم چ بێژین؟ ئایا دەستوور گونەهە؟ حاشا! لێ ئەگەر دەستوور نەبا، من نەدزانی گونەهـ چیە. بۆ نموونە ئەگەر دەستووری نەگۆتبا: «دلچوونا خراب نەكە»[a] ، من نەدزانی دلچوون چیە.8لێ گونەهێ ب رێیا فەرمانێ دەرفەت دیت و هەمی جۆرێن دلچوونێ د دلێ من دا پەیدا كرن. چنكو بێی دەستووری گونەهـ یا مریە.9ئەز ژی دەمەكی بێی دەستوور دژیام، لێ دەمێ فەرمان هاتی، گونەهـ ژیا و ئەز مرم.10من دیت كو ئەو فەرمانا پێدڤی بوو ژیانێ بدەت، ئەنجامێ وێ بۆ من مرن بوو.11چنكو گونەهێ ب رێیا فەرمانێ دەرفەت دیت، ئەز خاپاندم و ب رێیا وێ ئەز كوشتم.12ئەڤجا دەستوور یێ پیرۆزە و فەرمان یا پیرۆز و دادپەروەر و باشە.13ئایا ما تشتێ باش مرن بۆ من ئینا؟ حاشا! لێ گونەهێ ئەڤ چەندە كر، دا ئاشكرا ببیت كو گونەهە، وێ ب رێكا تشتێ باش مرن بۆ من ئینا، داكو ب رێیا فەرمانێ بهێتە دیتن كو گونەهـ ب تەمامی یا خرابە.14چنكو ئەم دزانین دەستوور یێ روحانیە، لێ ئەز لەشكانیمە و وەكو بەنی بۆ گونەهێ هاتیمە فرۆتن.15ئەز تێناگەهم كا ئەز چ دكەم، ئەو تشتێ من دڤێت، ئەز ناكەم، لێ ئەو تشتێ من كەرب ژێ ڤەدبن، ئەز دكەم.[b] 16ئەگەر ئەز وی تشتی بكەم یێ من نەڤێت، ئەز پەسەند دكەم كو دەستوور یێ باشە.17ئەڤجا ب راستی، یێ ڤی تشتی دكەت نە ئەزم، لێ ئەو گونەهە یا د من دا ئاكنجی.18ئەز دزانم تشتەكێ باش د من دا، ئانكو د سرۆشتێ من یێ لەشكانی دا، یێ ئاكنجی نینە. چنكو حەزا كرنا باشیێ د من دا هەیە، لێ شیانا باشیێ د من دا نینە.19چنكو ئەز وێ باشیێ ناكەم یا من دڤێت، لێ وێ خرابیێ دكەم یا من نەڤێت.20ئەگەر ئەز وی تشتی دكەم یێ من نەڤێت، ئێدی یێ ڤی تشتی دكەت نە ئەزم، لێ ئەو گونەهە یا د من دا ئاكنجی.21هۆسا ئەڤ یاسایە بۆ من ئاشكرا بوو: دەمێ من دڤێت ئەز باشیێ بكەم، خرابی ل نك من یا ئامادەیە.22چنكو د ناخێ خۆ دا، ئەز ب دەستوورێ خودێ دلشاد دبم،23لێ د ئەندامێن لەشێ خۆ دا، ئەز یاسایەكا دی دبینم، كو بەرهنگاریا یاسایا زێهنێ من دكەت و من دكەتە دیلێ وێ یاسایا گونەهێ، ئەوا د ئەندامێن لەشێ من دا.24ئەز چەند مرۆڤەكێ پەریشانم! كی دێ من رزگار كەت ژ ڤی لەشێ من بەرەڤ مرنێ دبەت؟25سوپاس بۆ خودێ، ئەوێ ڤێ رزگاركرنێ ب رێیا خودانێ مە عیسایێ مەسیح ددەتە مە!ئەڤجا ئەز ب خۆ ب زێهنێ خۆ بەنیاتیا دەستوورێ خودێ دكەم، لێ ب لەشی بەنیاتیا یاسایا گونەهێ.
a.  7‏:7 ئانكو دلێ خۆ نەبە ژن و مال و تشتێن كەسەكێ دی. بنێڕە دەركەفتن 20‏:17؛ گۆتارا مووسای 5‏:21
b.  7‏:15 گالاتیا 5‏:17

رۆما   به‌شێ 6رۆما   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 8ژیانا ل دویڤ گیانێ پیرۆز یێ خودێ 1لەوما، ژ نوكە و پێڤە گونەهباركرن بۆ وان نینە یێن ل گەل مەسیح عیسای بووینە ئێك.2چنكو یاسایا گیانێ ب رێیا مەسیح عیسای ژیانێ ددەت، تۆ ژ یاسایا گونەهـ و مرنێ ئازاد كری.3ئەو تشتێ دەستووری ژ بەر لاوازیا سرۆشتێ لەشكانی یێ مرۆڤی نەشیای بكەت، خودێ ئەو كر: وی كوڕێ خۆ ب لەشەكێ وەكو لەشێ مە یێ گونەهكار هنارت بۆ كەفارەتا گونەهان، هۆسا وی گونەهـ د لەشی دا گونەهبار كر،4داكو رێسایێن دادپەروەرانە یێن دەستووری د مە دا بهێنە بجهئینان، ئەم یێن كو ل دویڤ لەشی ناژین، لێ ل دویڤ گیانێ پیرۆز دژین.5چنكو ئەوێن ل دویڤ لەشی دژین، گرنگیێ ددەنە تشتێن لەشی و ئەوێن ل دویڤ گیانێ پیرۆز دژین، گرنگیێ ددەنە تشتێن گیانێ پیرۆز.6دویماهیا وی زێهنێ گرنگیێ ب لەشی ددەت، مرنە، لێ دویماهیا وی زێهنێ گرنگیێ ب گیانی ددەت، ژیان و ئاشتیە.7ژ بەر كو ئەو زێهنێ گرنگیێ ب لەشی ددەت، دوژمناتیا خودێ دكەت، ئەو خۆ ملكەچی دەستوورێ خودێ ناكەت و نەشێت ژی خۆ ملكەچ بكەت.8ئەوێن ل دویڤ لەشی دژین، نەشێن خودێ رازی بكەن.9لێ هوین ل دویڤ لەشی ناژین، هوین ل دویڤ گیانێ پیرۆز دژین، ئەگەر ب راستی گیانێ خودێ د هەوە دا یێ ئاكنجی بیت. هەر كەسێ گیانێ مەسیحی تێدا نەبیت، ئەو نە یێ ویە،10لێ ئەگەر مەسیح د هەوە دایە، لەشێ هەوە ژ بەر گونەهێ یێ مریە، لێ گیانێ خودێ ژیانێ ددەتە هەوە، ژ بەر كو هوین هاتنە بێگونەهكرن.11ئەگەر گیانێ وی یێ عیسا ژ ناڤ مریان راكری، د هەوە دا یێ ئاكنجیە، ئەوێ كو مەسیح ژ ناڤ مریان راكری، دێ ب گیانێ خۆ یێ د هەوە دا ئاكنجی، لەشێن هەوە یێن مربار[a]  ژی ڤەژینیت.12لەوما، گەلی خویشك و برایان، قەرەك د ستۆیێ مە دایە، لێ نە قەرێ لەشیە، داكو ل دویڤ لەشی بژین.13چنكو ئەگەر هوین ل دویڤ لەشی بژین، دێ مرن، لێ ئەگەر هوین ب گیانێ پیرۆز كریارێن لەشی بمرینن، هوین دێ ژین.14هەمی یێن كو ب گیانێ خودێ دهێنە بڕێڤەبرن، ئەون كوڕێن خودێ.15چنكو هەوە گیانێ بەنیاتیێ وەرنەگرتیە كو هەوە بۆ ترسێ بزڤڕینیت، لێ هەوە ئەو گیان وەرگرتییە یێ هەوە دكەتە زاڕۆكێن خودێ، ب رێكا وی گیانی ئەم دكەینە گازی: «ئابا[b] ، بابۆ!».16گیانێ پیرۆز ب خۆ ژی ل گەل گیانێ مە شاهدەییێ ددەت، كو ئەم زاڕۆكێن خودێینە.17ئەڤجا ئەگەر ئەم زاڕۆكێن وی بین، ئەم میراتگرین ژی، میراتگرێن خودێ و هەڤپشكێن مەسیحینە د میراتی دا، لێ پێدڤیە ئەم ل گەل وی د ئازاران دا پشكدار ببین، داكو د مەزناهیا وی ژی دا پشكدار ببین.[c] ئەو مەزناهیا دهێت 18ئەز دبینم كو ئازارێن مە ل ڤی سەردەمی ل گەل وێ مەزناهیا كو دێ بۆ مە هێتە ئاشكراكرن، ناهێنە هەڤبەركرن.19ئافرندە[d]  ب گەرمی چاڤەڕێیا دیاربوونا كوڕێن خودێ دكەن.20ژ بەر كو ئافرندە كەفتنە دبن دەستێ پویچبوونێ ڤە، نە ب حەزا خۆ، لێ ب حەزا وی یێ ئەو بندەست كرین، ب وێ هیڤیێ[e] 21كو ئافرندە ب خۆ ژی دێ ژ بەنیاتیا رزیبوونێ هێنە ئازادكرن، بەرەڤ ئازادیا ب مەزناهی یا زاڕۆكێن خودێ.22ئەم دزانین، تا نوكە هەمی ئافرندە پێكڤە دنالن و ژانێن وەكو یێن زاڕۆكبوونێ دهێنێ.23نە ب تنێ ئافرندە، لێ ئەم ب خۆ ژی، یێن كو مە گیانێ پیرۆز وەكو خێڤە[f]  وەرگرتی، د ناخێ خۆ دا دنالین و د چاڤەڕێی وێ رۆژێینە كو مافێن خۆ یێن كوڕێن خودێ وەرگرین و لەشێ مە رزگار ببیت.24چنكو ئەم ب هیڤیێ قورتال بووین، لێ ئەو هیڤیا بەرچاڤ، نە هیڤیە. ما تشتێ مرۆڤ دبینیت، دێ چەوا هیڤیا وی تشتی هەبیت؟25لێ ئەگەر مە هیڤیا تشتەكی هەبیت كو ئەم نابینین، ئەم ب هەدارێ ل چاڤەڕێ دمینین.26هۆسا گیانێ پیرۆز ژی د هەوارا لاوازیا مە دهێت، چنكو ئەم نزانین كا پێدڤیە د نڤێژێ دا چ بێژین. لێ گیان ب خۆ، ب نالینێن كو نەهێنە دەربڕین، مەهدەریێ[g]  بۆ مە دكەت.27ئەوێ كو دلان دپشكنیت ژی، دزانیت كا هزرێن گیانێ پیرۆز چنە، چنكو گیان ل گۆر حەزا خودێ مەهدەریێ بۆ پیرۆزكریان دكەت.28ئەم دزانین كو خودێ وە دكەت هەمی تشت پێكڤە كار بكەن ژ بۆ باشیا وان یێن حەز ژ خودێ دكەن و ل دویڤ مەبەستا وی هاتینە گازیكرن.29چنكو ئەوێن خودێ ئەو پێشوەخت هەلبژارتین، وی ئەو پێشوەخت ژی دەستنیشان كرن، دا وەكو وێنەیێ كوڕێ وی لێ بهێن، دا كوڕ د ناڤ گەلەك خویشك و برایێن خۆ دا یێ نەخری بیت.30ئەوێن خودێ پێشوەخت دەستنیشان كرین، وی ئەو گازی كرن ژی، ئەوێن وی گازی كرین، وی ئەو بێگونەهكرن ژی، ئەوێن وی بێگونەهـ كرین، وی ئەو مەزنكرن ژی.حەزژێكرنا خودێ بۆ مە ب رێكا مەسیحی 31ئەڤجا ئەم دەربارەی ڤان تشتان چ بێژین؟ ئەگەر خودێ ل گەل مە بیت، كی دشێت ل دژی مە بیت؟32ئەوێ دەستێ خۆ ژ كوڕێ خۆ ڤەنەگرتی، لێ ژ پێخەمەتی مە هەمیان ئەو رادەستی مرنێ كر، ئێدی چەوا ئەو هەمی تشتی ل گەل وی بێ بەرامبەر نادەتە مە؟33كی دێ هەلبژارتیێن خودێ تاوانبار كەت؟ خودێیە یێ وان بێگونەهـ دكەت،34كی دشێت وان گونەهبار بكەت؟ مەسیح عیسایە یێ كو مری، لێ ئەوە یێ ژ ناڤ مریان رابووی ژی و هەر ئەوە یێ ل دەستێ راستێ یێ خودێ بۆ مە مەهدەریێ دكەت.35كی دێ حەزژێكرنا مەسیحی ژ مە ڤەكەت؟ ئایا دژواری، تەنگاڤی، تەپەسەری، كولب، رویساتی، مەترسی یان شیر؟36هەروەكو هاتیە نڤیسین:«رۆژێ هەمیێ ژ پێخەمەتی تە ئەم یێ ل بەر كوشتنێ،37لێ ب رێكا وی یێ حەز ژ مە دكەت، ئەم د ڤان هەمی تشتان دا، هێشتا پتر سەركەفتنێ ب دەست خۆ ڤە دئینین.38چنكو ئەز یێ پشتڕاستم كو نە مرن، نە ژیان، نە فریشتە، نە سەروەر، نە تشتێن هەیی، نە تشتێن دێ هێن، نە هێز،39نە بلنداهی، نە كویراتی[h]  و نە ژی تشتەكێ دی یێ هاتیە ئافراندن دێ شێت حەزژێكرنا خودێ ژ مە ڤەكەت، ئەوا ب رێیا خودانێ مە مەسیح عیسای دهێت.
a.  8‏:11 q مربار: ئانكو تۆڤێ مرنێ یێ دێ هەر مریت. 
b.  8‏:15 پەیڤەكا ئارامیە ئانكو: ‹باب›
c.  8‏:15‏-17 گالاتیا 4‏:5‏-7
d.  8‏:19 q ئافرندە: ب عەرەبی ‹مخلوقات›
e.  8‏:20 دەستپێكرن 3‏:17‏-19
f.  8‏:23 ئانكو بەرهەمێ دەستپێكێ. ل فەرهەنگۆكێ بنێڕە.
g.  8‏:26 q مەهدەری: ب عەرەبی ‹شفاعة›
h.  8‏:39 ئانكو نە ئەسمان و نە ئەرد

رۆما   به‌شێ 7رۆما   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 9ئەوێن خودێ هەلبژارتین 1مەسیح شاهدە كو ئەز راستیێ دبێژم و درەوان ناكەم و وژدانا من ژی ب رێیا گیانێ پیرۆز شاهدەییێ بۆ ڤێ چەندێ ددەت كو2خەمەكا گران و كۆڤانەكا بێ راوەستیان یا د دلێ من دا.3خوزی نفرین ل من هاتبانە كرن و ئەز ژ مەسیحی بێبەهر ببام، ژ پێخەمەت برایێن من، هەڤمللەتێن من ل دویڤ لەشی،4كو ئەو ژی ئیسرائیلینە. مافێن كوڕێن خودێ، مەزناهی، هەمی پەیمان، وەرگرتنا دەستووری، پەرستن[a]  و هەمی سۆز یێن وانن.5بابكال یێن وانن و مەسیح ژی ل دویڤ لەشی ژ وان هاتیە، ئەوێ كو د سەر هەمی تشتان دایە و خودایێ هەروهەر هەژی پەسنێیە[b] . ئامین.6لێ نە ب وێ رامانێ كو خودێ یێ ژ سۆزا خۆ لێڤەبووی، چنكو هەمی یێن ژ دویندەها ئیسرائیلی، نە ئیسرائیلینە.7خۆ ئەو ژ دویندەها ئیبراهیمی ژی بن، ئەو هەمی نە زاڕۆكێن وینە، لێ: «دویندەها تە دێ ژ ئیسحاقی هێتە هژمارتن.»[c] 8ئانكو زاڕۆكێن خودێ، نە زاڕۆكێن لەشینە، لێ زاڕۆكێن سۆزێنە یێن ب دویندەهـ دهێنە هژمارتن.9چنكو پەیڤێن سۆزا خودێ ئەڤەنە: «ل ساڵا بهێت، ل ڤی دەمی ئەز دێ زڤڕمە نك تە و هنگی دێ سارایێ كوڕەك هەبیت.»[d] 10نە ب تنێ ئەڤە، لێ رەبەكا[e]  ژی ژ مێرەكی ب دوو گیان كەفت، ژ بابێ مە ئیسحاقی.11‏-12 دەمێ كو هێشتا جێمك ژ دایك نەببوو و چ تشتێن باش و خراب نەكربوون، خودێ گۆتە رەبەكایێ: «یێ مەزن دێ بۆ یێ بچویك بەنیاتیێ كەت.»[f]  ئەڤ چەندە چێبوو، داكو مەبەستا خودێ ل دویڤ هەلبژارتنێ خۆجهـ ببیت، نە ل دویڤ كریارێن مرۆڤان، لێ ل دویڤ گازیكرنا خودێ.13هەروەكو هاتیە نڤیسین: «من حەز ژ یەعقوبی كر، لێ من كەرب ژ عیسۆی[g]  ڤەبوون.»[h] 14ئەڤجا ئەم چ بێژین؟ ما بێدادی ل نك خودێ هەیە؟ حاشا!15چنكو ئەو دبێژیتە مووسای:«ئەز دلۆڤانیێ ب وی دبەم، یێ ئەز دلۆڤانیێ پێ دبەم16ئەڤجا ئەڤ چەندە نە ب حەز و نە ژی ب بزاڤا مرۆڤیە، لێ ژ خودێیە ئەوێ دلۆڤانیێ دبەت.17چنكو نڤیسارا پیرۆز دبێژیتە فیرعەونی: «من بۆ ڤێ چەندێ تۆ پایەبەرز كری، دا هێزا خۆ ل سەر تە بدەمە ئاشكراكرن و دا ناڤێ من ل سەرانسەری جیهانێ بهێتە راگەهاندن.»[i] 18هۆسا ئەو دلۆڤانیێ ب وی دبەت یێ وی بڤێت و وی سەرڕەق دكەت یێ وی بڤێت.تۆڕەبوون و دلۆڤانیا خودێ 19ئەڤجا تۆ دێ بێژییە من: «ئێدی بۆچی خودێ گازندەیێ ژ مرۆڤی دكەت؟ ما كی دشێت بەرهنگاریا حەزا وی بكەت؟»20لێ تۆ كی، هەی مرۆڤ، كو تۆ گەنگەشەیێ ل گەل خودێ دكەی؟ ما تشتێ ژ هەڕیێ هاتیە چێكرن دبێژیتە چێكەرێ خۆ: «تە بۆچی ئەز هۆسا چێكرم؟»[j] 21ما گۆزكڤانی دەستهەلات ل سەر هەڕیێ نینە، كو ژ هەمان هەڕی ئامانەكی بۆ كارێن بەڕێز و ئامانەكی بۆ یێن بێڕێز چێكەت؟22ئەڤجا ما چیە ئەگەر خودێ، ژ بەر كو وی دڤێت تۆڕەبوونا خۆ ئاشكرا بكەت و هێزا خۆ دیار بكەت، ب بێهنفرەهیەكا درێژ هەدارا خۆ ل گەل وان ئامانێن هەژی تۆڕەبوونێ كێشا، یێن بۆ ژناڤچوونێ هاتینە ئامادەكرن؟23ما چیە ئەگەر وی ئەڤ چەندە كر؟ دا دەولەمەندەیا مەزناهیا خۆ ل سەر وان ئامانان دیار بكەت، یێن كو دلۆڤانیێ وەردگرن، ئەوێن پێشوەخت بۆ مەزناهیێ ئامادە كرین،24خۆ ئەم ژی ئەوین، یێن وی گازی كرین، نە ب تنێ ژ ناڤ جوهیان، لێ ژ ناڤ مللەتێن دی ژی.25هەروەكو ئەو د پەرتووكا هۆشێیەع پێغەمبەری دا دبێژیت:«ئەوێن نە گەلێ من، ئەز دێ بێژمێ: ‹گەلێ من›»[k] 26«و ل وی جهێ بۆ وان هاتیە گۆتن: ‹هوین نە گەلێ منن›،ل وێرێ دێ ب: ‹كوڕێن خودایێ زیندی› هێنە بناڤكرن.»[l] 27ئیشایا پێغەمبەر ژی هۆسا دەربارەی ئیسرائیلێ دكەتە گازی:«ئەگەر ژمارەیا زاڕۆكێن ئیسرائیل هندی خیزێ دەریایێ ژی بیت،28چنكو خودان دێ زوی و ئێكجاركی بڕیارا خۆ یا سزادانێ ل سەر رویێ ئەردی ب جهـ ئینیت.»[m] 29هەروەكو ئیشایای پێشوەخت گۆتی:«ئەگەر خودانێ لەشكەران[n]  بۆ مە دویندەهەك نەهێلابا،بێباوەریا ئیسرائیل 30ئەڤجا ئەم چ بێژین؟ ئەو مللەتێن ل دویڤ راستداریێ نەچووین، گەهشتنە راستداریێ، ئەو راستداریا ژ باوەریێ دهێت.31لێ گەلێ ئیسرائیل، ئەوێ ل دویڤ دەستووری بۆ راستداریێ بزاڤ دكر، نەگەهشتنە وێ چەندێ.32بۆچی؟ چنكو ئەوان ئەڤ چەندە نە ب باوەریێ كر، لێ هەروەكو ب وان كریاران بیت یێن دەستوور دسەپینیت، ئەڤجا ئەو د بەرێ هەلنگفتنێ هەلنگفتن.33هەروەكو هاتیە نڤیسین:«ئەڤە ئەز یێ ل سییۆنێ بەرەكێ هەلنگفتنێ
a.  9‏:4 ئانكو خزمەتكرن د پەرستگەها ئورشەلیمێ دا
b.  9‏:5 q پەسن: مەدح و سەنا
c.  9‏:7 دەستپێكرن 21‏:12 كو ئەڤە ئاخفتنا خودێیە ئاراستەی ئیبراهیم پێغەمبەری دكەت.
d.  9‏:9 دەستپێكرن 18‏:14
e.  9‏:10 رەبەكا هەڤژینا ئیسحاقیە
f.  9‏:11‏-12 دەستپێكرن 25‏:23
g.  9‏:13 عیسۆ برایێ یەعقوبیە
h.  9‏:13 مەلاخی 1‏:2‏-3
i.  9‏:17 دەركەفتن 9‏:16
j.  9‏:20 ئیشایا 29‏:16؛ 45‏:9
k.  9‏:25 هۆشێیەع 2‏:23
l.  9‏:26 هۆشێیەع 1‏:10
m.  9‏:27‏-28 ئیشایا 10‏:22‏-23
n.  9‏:29 q خودانێ لەشكەران: ناڤەكە ژ ناڤێن خودێ و لەشكەرێن وی فریشتەنە.

رۆما   به‌شێ 8رۆما   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 101گەلی خویشك و برایان، حەزا دلێ من و هیڤیا من ژ خودێ ژ پێخەمەت ئیسرائیلیان، قورتالبوونا وانە.2ئەز ژ بۆ وان شاهدەییێ ددەم كو ئەو گەلەك ب گەرمی حەز ژ خودێ دكەن، لێ ئەڤ دلگەرمیە نە ل گۆر زانینێیە.3چنكو ئەو دەربارەی راستداریا ژ خودێ دهێت، د نەزان بوون و بزاڤ دكر كو ئەو ب خۆ راستداریێ پێكبینن، ئەڤجا ملكەچی راستداریا خودێ نەبوون.4چنكو ب مەسیحی ئارمانجا دەستووری ب جهـ هات، داكو هەر كەسێ باوەریێ بینیت، راستداریێ وەرگریت.قورتالبوون بۆ هەمی كەسان یا هەی 5مووسا دەربارەی راستداریا ژ دەستووری دهێت، هۆسا دنڤیسیت: «هەر كەسێ ڤان تشتان ب جهـ بینیت، دێ پێ ژیت.»[a] 6لێ راستداریا ژ باوەریێ دهێت ڤێ دبێژیت: «د دلێ خۆ دا نەبێژە: كی دێ سەركەڤیتە ئەسمانی؟» (ئانكو دا مەسیحی بینیتە خوارێ،)7یان ژی: «كی دێ داكەڤیتە ناڤ چاڵا بێ بن[b] ؟» (دا مەسیحی ژ ناڤ مریان سەربئێخیت.)8لێ چ دبێژیت؟ «پەیڤ یا نێزیكی تەیە، ل سەر ئەزمانێ تەیە و د دلێ تە دایە» (ئانكو پەیڤا باوەریێ یا ئەم رادگەهینین.)[c] 9چنكو ئەگەر تۆ ب دەڤێ خۆ دانپێدانێ بكەی كو عیسا خودانە و ب دلێ خۆ باوەریێ بینی كو خودێ ئەو ژ ناڤ مریان راكریە، تۆ دێ قورتال بی.10مرۆڤ ب دلی باوەریێ دئینیت و راستدار دهێتە دەرئێخستن، ب دەڤی ژی دانپێدانێ دكەت و قورتال دبیت.11هەروەكو نڤیسارا پیرۆز دبێژیت: «هەر كەسێ باوەریێ پێ بینیت، ناهێتە شەرمزاركرن.»[d] 12ژ بەر كو چ جوداهی د ناڤبەرا یێ جوهی و یێ نەجوهی دا نینە، هەمان خودان خودانێ هەمیانە، یێ مەردە بۆ هەمیێن هەوارا خۆ دگەهیننە ناڤێ وی.13چنكو: «هەر كەسەكێ هەوارا خۆ بگەهینیتە ناڤێ خودانی، دێ قورتال بیت.»[e] 14لێ ئەو دێ چەوا هەوارا خۆ گەهیننە وی یێ وان باوەری پێ نەئینای؟ و چەوا دێ باوەریێ ب وی ئینن، یێ دەربارەی وی چ نەبهیستی؟ و چەوا دێ بهیسن بێی كو كەس بۆ وان رابگەهینیت؟15و ئەو دێ چەوا راگەهاندنێ كەن، ئەگەر نەهێنە هنارتن؟ هەروەكو هاتیە نڤیسین: «پێیێن وان یێن مزگینیا خێرێ دئینن، چەند د جوانن!»[f] 16لێ هەمیان گوهداریا مزگینیێ نەكر، چنكو ئیشایا دبێژیت: «خودان، كێ باوەر ژ پەیاما مە كر؟»[g] 17ئەڤجا باوەری ژ بهیستنێ دهێت و بهیستن ژی ب رێكا پەیاما مەسیحی دهێت.18لێ ئەز دبێژم: ما وان نەبهیست؟ بەلێ، وان بهیست، چنكو:«دەنگێ وان ل هەمی ئەردی چوو19ئەز دیسان دبێژم: ما ئیسرائیل د ڤێ چەندێ نەگەهشت؟ ل بەراهیێ مووسا دبێژیت:«ئەز دێ چاڤپێڕانەبوونا هەوە ب رێكا وان یێن كو نەمللەتن ئازرینم20پاشی ئیشایا ب وێرەكی دبێژیت:«ئەز ژ لایێ وان ڤە هاتمە دیتن یێن كو ل من نەدگەڕیان،21لێ دەربارەی ئیسرائیل ئەو دبێژیت:«ب درێژاهیا رۆژێ من دەستێن خۆ بۆ مللەتەكێ نەگوهدار و سەرهشك درێژ كرن.»[h] 
a.  10‏:5 پەرستن و پیرۆزی 18‏:5
b.  10‏:7 q چاڵا بێ بن: ب یونانی دبێژنێ: ‹ئەبیسۆس›. ل فەرهەنگۆكێ بنێڕە.
c.  10‏:6‏-8 گۆتارا مووسای 30‏:12‏-14
d.  10‏:11 ئیشایا 28‏:16
e.  10‏:13 یۆئێل 2‏:32
f.  10‏:15 ئیشایا 52‏:7
g.  10‏:16 ئیشایا 53‏:1
h.  10‏:21 ئیشایا 65‏:2

رۆما   به‌شێ 9رۆما   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 11خودێ گەلێ ئیسرائیل رەت نەكریە 1ئەڤجا ئەز دبێژم: ئایا خودێ گەلێ خۆ رەت كریە؟ حاشا! ئەز ب خۆ ژی ئیسرائیلیمە، ژ دویندەها ئیبراهیمی و ژ هۆزا بنیامینیمە.[a] 2خودێ گەلێ خۆ یێ پێشوەخت هەلبژارتی، رەت نەكر. ما هوین نزانن نڤیسارا پیرۆز دەربارەی ئلیاسی چ دبێژیت، دەمێ ل بەرامبەر خودێ گازندە ژ ئیسرائیل كرین؟3ئەوی گۆت: «خودان، وان پێغەمبەرێن تە كوشتن و قوربانگەهێن تە هەڕفاندن، ئەز ب تنێ یێ مایم و ئەو ل كوشتنا من ژی دگەڕن.»[b] 4لێ بەرسڤا خودایی بۆ وی چ بوو؟ «من حەفت هزار زەڵام بۆ خۆ هێلاینە یێن چۆكڤەدان بۆ بەعلی[c]  نەبری.»[d] 5د ڤی دەمی ژی دا هندەك یێن هەین كو ب رێكا كەرەمێ هاتینە هەلبژارتن.6ئەڤجا ئەگەر ب كەرەمێ بیت، ئێدی ب كریاران نینە. ئەگەر ب كریاران با، ئێدی كەرەم نەدبوو كەرەم.7ئەڤجا چ؟ ئەو تشتێ گەلێ ئیسرائیل بزاڤ بۆ دكر، ب دەست ڤە نەهات، لێ بدەست هەلبژارتیانڤە هات، ئەوێن دی ژی د سەرڕەق بوون.8هەروەكو هاتیە نڤیسین:«خودێ ئەو كرنە د خەوەكا كویر دا9داوود ژی دبێژیت:«بلا سفرا وان ژ بۆ وان10بلا چاڤێن وان تاری ببن، دا نەبینن،هەردەم پشتێن وان د چەماندی بن.»[e] قورتالبوونا نەجوهیان 11ئەڤجا ئەز دبێژم: ئایا ئەو هەلنگفتن دا وەسا بكەڤن كو نەشێن راببنەڤە؟ حاشا! لێ ب رێكا هەلنگفتنا وان، قورتالبوون بۆ نەجوهیان هات، دا چاڤپێڕانەبوونا جوهیان بهێتە ئازراندن.12ئەگەر هەلنگفتنا وان بۆ جیهانێ دەولەمەندی بیت و شكەستنا وان بۆ مللەتێن نەجوهی دەولەمەندی بیت، ئەڤجا ب قورتالبوونا وان[f]  دێ دەولەمەندی چەند پتر بیت!13ئەز بۆ هەوە نەجوهیان دبێژم: مادەم كو ئەز هنارتیێ نەجوهیانم، ئەز هەمیان ب مەزناهیا خزمەتا خۆ ئاگەهدار دكەم،14بەلكو ب ڤێ چەندێ ئەز چاڤپێڕانەبوونا مللەتێ خۆ بئازرینم و هندەكان ژ وان قورتال بكەم.15چنكو ئەگەر رەتكرنا وان ژ لایێ خودێ ڤە بۆ جیهانێ ئاشتكرن بیت، هنگی قەبیلكرنا وان ژ لایێ خودێ ڤە دێ چ بیت، ئەگەر ڤەژینا مریان نەبیت؟16ئەگەر نانا ئێكێ، ئەوا دهێتە پێشكێشكرن[g] ، یا پیرۆز بیت، ئەو هەڤیر هەمیێ پیرۆزە و ئەگەر رەهـ یا پیرۆز بیت، چەق ژی د پیرۆزن.17لێ ئەگەر هندەك چەق هاتنە بڕین و تۆ ژی دارزەیتوونەكا خۆڕستی[h]  بی و پێڤە هاتیە پەترومەكرن و بوویە پشكدارێ رەهـ و قەلەویا دارزەیتوونێ،18ل بەرامبەری وان چەقێن هاتینە بڕین، شانازیێ ب خۆ نەبە. ئەگەر تە شانازی ب خۆ بر، ژ بیر نەكە كو تۆ رەهێ هەلناگری، لێ رەهـ تە هەلدگریت.19ئەڤجا تۆ دێ بێژی: «چەق هاتنە بڕین داكو ئەز بهێمە پەترومەكرن.»20راستە، ئەو ژ بەر بێباوەریێ هاتنە بڕین و تۆ ب باوەریێ جهگیر بووی. ئەڤجا خۆ دفنبلند نەكە، لێ بترسە.21چنكو ئەگەر دلێ خودێ نەمابیتە ب چەقێن خۆمالی ڤە، دلێ وی نامینیتە ب تە ژی ڤە.22ئەڤجا قەنجی و توندیا خودێ ببینە: توندی بۆ وانە یێن كەفتین[i] ، قەنجی ژی بۆ تەیە، ئەگەر تۆ د قەنجیا وی دا بمینی. ئەگەر نە، تۆ ژی دێ هێیە بڕین.23ئیسرائیلی ژی ئەگەر د بێباوەریێ دا نەمینن، دێ هێنە پەترومەكرن، چنكو خودێ دشێت وان پەترومە بكەت و جارەكا دی ب دارێ ڤە كەت.24چنكو ئەگەر تۆ ژ دارزەیتوونەكا خۆڕستی هاتیە بڕین و بەروڤاژی سرۆشتی ب دارزەیتوونەكا خۆمالیڤە هاتیە پەترومەكرن، چەند پتر چەقێن رەسەن یێن دارا خۆمالی دێ ب دارزەیتوونا خۆ ڤە هێنە پەترومەكرن!هەمی گەلێ ئیسرائیل دێ قورتال بیت 25ئەز حەز ناكەم، گەلی خویشك و برایان، هوین ئاگەهداری ڤێ نهێنیێ نەبن، داكو هوین خۆ ئاقلدار نەهژمێرن. نهێنی ئەوە كو سەرڕەقیێ پشكەكا گەلێ ئیسرائیل یا گرتی، تاكو ژمارەیا نەجوهیێن دێ قورتال بن، تەمام ببیت.26هۆسا هەمی گەلێ ئیسرائیل دێ قورتال بیت، هەروەكو هاتیە نڤیسین:«قورتالكەر دێ ژ سییۆنێ هێت،27ئەڤە پەیمانا منە ل گەل وان،دەمێ كو ئەز گونەهێن وان رادكەم.»[j] 28سەبارەت مزگینیێ ئەو ژ پێخەمەت هەوە دوژمنن[k] ، لێ سەبارەت هەلبژارتنا خودێ ئەو ژ پێخەمەت بابكالان خۆشتڤینە.29چنكو خودێ ژ بەرەكەتداركرن و هەلبژارتنا كەسەكی پەشیمان نابیت.30كا چەوا دەمەكی هەوە گوهداریا خودێ نەكر، لێ نوكە ژ ئەنجامێ نەگوهداریا وان دلۆڤانی ب هەوە هاتە برن،31هۆسا ئەو ژی نوكە بوونە نەگوهدار، دا ژ ئەنجامێ وێ دلۆڤانیا ب هەوە هاتیە برن، دلۆڤانی ب وان ژی بهێتە برن.32چنكو خودێ هەمی كرنە گرتیێن نەگوهداریێ، داكو دلۆڤانیێ ب هەمیان ببەت.33چەند د كویرن دەولەمەندی، ئاقلمەندی و زانینا خودێ! چەند د دویرن بڕیارێن وی ژ تێگەهشتنێ و رێكێن وی ژ راڤەكرنێ![l] 34چنكو «ما كێ هزرێن خودانی زانینە؟یان كی بوویە شیرەتكارێ وی؟»[m] 35«ما كێ تشتەك دایە وی،كو لێ بهێتە ڤەگەڕاندن؟»[n] 36چنكو هەمی تشت ژ وینە و ب وینە و ژ بۆ وینە، مەزناهی هەروهەر بۆ وی بیت. ئامین.[o] 
a.  11‏:1 فیلیپی 3‏:5
b.  11‏:3 1 پاشا 19‏:10، 14
c.  11‏:4 q بەعل: ناڤێ خوداوەندەكێ كەنعانیان بوو. ل فەرهەنگۆكێ بنێڕە.
d.  11‏:4 1 پاشا 19‏:18
e.  11‏:9‏-10 زەبوور 69‏:22‏-23
f.  11‏:12 ئانكو تەمامبوونا وان 
g.  11‏:16 سەرژمێری 15‏:17‏-21، هەروەسا ل فەرهەنگۆكێ بنێڕە خێڤە*.
h.  11‏:17 ئەوا بێی دەستكاریا مرۆڤی شین بووی.
i.  11‏:22 ئەوێن ژ باوەریێ دەركەفتین
j.  11‏:26‏-27 ئیشایا 59‏:20‏-21؛ 27‏:9
k.  11‏:28 ئانكو دوژمنێن خودێنە
l.  11‏:33 ئیشایا 55‏:8‏-9
m.  11‏:34 ئیشایا 40‏:13؛ یەرمیا 23‏:18
n.  11‏:35 ئەیوب 41‏:11
o.  11‏:36 1 كورنتۆس 8‏:6

رۆما   به‌شێ 10رۆما   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 12ژیانا نوی یا ب مەسیحی 1ئەڤجا ئەز هیڤیێ ژ هەوە دكەم، گەلی خویشك و برایان، كو هوین ژ بەر دلۆڤانیا خودێ لەشێ خۆ وەك قوربانەكێ زیندی یێ پیرۆز و جهێ رازیبوونا خودێ پێشكێش بكەن. ئەڤەیە پەرستنا هەوە یا راستەقینە.2هوین وەكو خەلكێ ڤێ جیهانێ نەبن، لێ ب نویكرنا زێهنێ خۆ وەرنە گوهۆڕین، دا هوین بزانن كا حەزا خودێ یا باش و جهێ رازیبوونێ و بێكێماسی چیە.3ئەز ب وێ كەرەما بۆ من هاتیە دان، دبێژمە هەر ئێكی ژ هەوە: بلا كەس خۆ بلندتر ژ یا دروست نەهەلسەنگینیت، لێ بلا ل دۆر خۆ ب شێوازەكێ بەرئاقل هەلسەنگاندنێ بكەت، ل دویڤ وی قەبارەیێ باوەریێ یێ خودێ ل سەر هەر كەسەكی لێكڤە كری.4چنكو كا چەوا د لەشێ مە دا گەلەك ئەندام هەنە و كارێ هەمی ئەندامان ئێك نینە،5هۆسا ئەم ژی یێن كو گەلەكین، د ئێكبوونا ل گەل مەسیحی دا لەشەكین و هەر ئێك ژ مە ئەندامێ یێن دییە.6ئەڤجا مە بەهرەیێن ژ ئێك جودا هەنە، ل دویڤ وێ كەرەما بۆ مە هاتیە دان. ئەگەر بەهرە گەهاندنا پەیامێ بیت، بلا ل دویڤ رێژەیا باوەریێ بكەت.7ئەگەر خزمەت بیت، بلا خزمەتێ بكەت. ئەگەر فێركرن بیت، بلا فێركرنێ بكەت.8ئەگەر هاندان بیت، بلا هاندانێ بكەت. ئەوێ هاریكاریێ بكەت، بلا ب مەردینی بكەت. ئەوێ سەروەریێ بكەت، بلا ب دلگەرمی بكەت و ئەوێ دلۆڤانیێ دبەت، بلا ب دلخۆشی وە بكەت.[a] 9بلا حەزژێكرن یا بێ دووڕویاتی بیت، كەربێ ژ خرابیێ راكەن، خۆ ب باشیێڤە بگرن.10وەكو برا ژ دل حەز ژ ئێكودوو بكەن، د رێزگرتنێ دا ئێكودوو ب پێش خۆ بئێخن.11د دلگەرمیێ دا سست نەبن، ب گیانەكێ ئاگرینی خزمەتا خودانی بكەن.12د هیڤیێ دا د دلخۆش بن، د تەنگاڤیێ دا د خۆڕاگر بن، ل سەر نڤێژكرنێ د بەردەوام بن.13بۆ پێدڤیێن پیرۆزكریان د هاریكار بن، د مێڤان حەوین بن.14بەرەكەتێ بۆ وان بخوازن یێن هەوە تەپەسەر دكەن، بەرەكەتێ بۆ بخوازن و نفرینان لێ نەكەن.[b] 15ل گەل دلخۆشان د دلخۆش بن و ل گەل ئەوێن دگریێن بكەنە گری.16ل گەل ئێكودوو د هەڤهزر بن. د دفنبلند نەبن، لێ تێكهەلیا پایەنزمان بكەن، خۆ ئاقلمەند نەدانن.[c] 17خرابیێ ل وی ڤەنەگەڕینن یێ خرابیێ ل هەوە دكەت، لێ گرنگیێ ب وان تشتان بدەن یێن ب دیتنا هەمی مرۆڤان د باش.18ئەگەر د شیان دا بیت، هندی ژ هەوە بهێت ب ئاشتی ل گەل هەمی مرۆڤان بژین.19تۆلڤەكرنێ نەكەن گەلی خۆشتڤیان، لێ رێكێ بدەنە تۆڕەبوونا خودێ، چنكو یا هاتیە نڤیسین: «یا منە تۆلڤەكرن، ئەز دێ سزایێ دروست دەم، خودان دبێژیت.»[d] 20لێ: «ئەگەر دوژمنێ تە یێ برسی بیت، خوارنێ بدێ و ئەگەر یێ تێهنی بیت، ئاڤێ بدێ، چنكو ب ڤێ كریارێ، تۆ دێ پەلان ل سەر سەرێ وی كۆم كەی.»[e] 21خرابی ب سەر تە نەكەڤیت، لێ تۆ ب باشیێ ب سەر خرابیێ بكەڤە.
a.  12‏:4‏-8 1 كورنتۆس 12‏:4‏-12
b.  12‏:14 مەتتا 5‏:44؛ لوقا 6‏:28
c.  12‏:16 پەند 3‏:7
d.  12‏:19 گۆتارا مووسای 32‏:35
e.  12‏:20 پەند 25‏:21‏-22

رۆما   به‌شێ 11رۆما   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 13ئەركێن مە ل بەرامبەری دەستهەلاتێن ڤێ جیهانێ 1بلا هەر كەسەك ملكەچی دەستهەلاتدارێن حكومەتێ بیت، چنكو چ دەستهەلاتدار نینن ژ لایێ خودێ ڤە نەبن، ئەڤجا ئەوێن هەین ژی ژ لایێ خودێ ڤە هاتینە دانان.2لەوما یێ بەرهنگاریا دەستهەلاتداران بكەت، ئەو بەرهنگاریا دانانا خودێ دكەت و ئەوێن بەرهنگاریێ دكەن، دێ دادكرنێ ب سەرێ خۆ دا ئینن.3چنكو حوكمڕان نە ژ بۆ كارێ باش، لێ ژ بۆ كارێ خراب جهێ ترسێنە. ما تە دڤێت ژ دەستهەلاتداری نەترسی؟ تشتێ باش بكە، دێ ژ لایێ وێ ڤە هێیە پەسنكرن[a] .4چنكو ئەو خزمەتكارێ خودێیە ژ بۆ باشیا تە. لێ ئەگەر تۆ خرابیێ بكەی، بترسە، ژ بەر كو ئەو ژ قەستا شیری هەلناگریت. ئەو خزمەتكارێ خودێیە، دا تۆڕەبوونێ ب سەرێ خرابكاران دا بینیت.5لەوما پێدڤیە ملكەچ بن، نە ب تنێ ژ بەر تۆڕەبوونێ، لێ ژ بەر وژدانا خۆ ژی.6ژ بەر ڤێ چەندێ هوین خویكێ[b]  ژی ددەن، چنكو ئەو خزمەتكارێن خودێنە و بەردەوام ڤی كاری دكەن.[c] 7مافێ هەمی كەسان بدەنێ: ئەوێ مافێ خویكێ هەی، خویكێ بدەنێ. ئەوێ مافێ باجێ هەی، باجێ بدەنێ. ئەوێ مافێ ترسێ هەی، ترسێ بدەنێ و ئەوێ مافێ رێزگرتنێ هەی، رێزێ لێ بگرن.حەزژێكرنا ئێكودوو یا برایانە 8ژبلی كو هوین حەز ژ ئێكودوو بكەن، ب چ تشتی قەردارێن كەسێ نەبن، چنكو یێ حەز ژ مرۆڤێن دی بكەت، ئەوی دەستوور ب جهـ ئینا.9ئەو فەرمانێن دبێژن: «دەهمەنپیسیێ نەكە»، «كوشتنێ نەكە»، «دزیێ نەكە»، «دلچوونا خراب نەكە[d] »[e]  و هەر فەرمانەكا دی هەبیت، د ناڤ ڤێ گۆتنێ دا كۆمڤە دبن: «حەز ژ نێزیكێ خۆ بكە، وەك چەوا تۆ حەز ژ خۆ دكەی.»[f] 10حەزژێكرن خرابیێ ل یێ نێزیك ناكەت، لەوما حەزژێكرن بجهئینانا دەستووریە.هاندان بۆ رەفتارێن باش 11ڤێ چەندێ بكەن، چنكو هوین دزانن چ دەمە. ئەڤە دەمژمێر هات كو هوین ژ خەوێ هشیار ببن، ژ بەر كو قورتالبوونا مە، نوكە نێزیكترە ژ وی دەمێ مە باوەری ئینای.12گەلەك ژ شەڤێ چوویە و رۆژ نێزیك بوویە، ئەڤجا دا كارێن تاریاتیێ ژ بەر خۆ بكەین و چەكێن رۆناهیێ بكەینە بەر خۆ.13بلا رەفتارێن مە د بەڕێز بن، هەروەكو رۆژ بیت: نە ب ئاهەنگێن بێتۆرەیێ و سەرخۆشیێ، نە ب دەهمەنپیسیێ و بێدەلنگیێ، نە ب هەڤڕكیێ و چاڤپێنەڕابوونێ.14لێ خۆ ب خودان عیسایێ مەسیح راپێچن و چ هزرێ بۆ تێركرنا داخوازێن سرۆشتێ خۆ یێ لەشكانی نەكەن.
a.  13‏:3 q پەسن: مەدح و سەنا
b.  13‏:6 q خویك: ب عەرەبی ‹جزیة›
c.  13‏:6 مەتتا 22‏:21
d.  13‏:9 ئانكو دلێ خۆ نەبە ژن و مال و تشتێن كەسەكێ دی.
e.  13‏:9 دەركەفتن 20‏:13‏-15، 17؛ گۆتارا مووسای 5‏:17‏-19، 21
f.  13‏:9 پەرستن و پیرۆزی 19‏:18

رۆما   به‌شێ 12رۆما   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 14ئێكودوو گونەهبار نەكەن 1ئەوێ د باوەریێ دا لاواز، قەبیل بكەن، لێ نە ب مەبەستا دادكرنا بۆچوونێن ئێكودوو.2ئێكی باوەریا هەی كو هەمی تشتان بخۆت، لێ یێ لاواز ب تنێ كەسكاتیان دخۆت.3بلا یێ دخۆت، سڤكاتیێ ب یێ نەخۆت نەكەت، یێ نەخۆت ژی بلا یێ دخۆت گونەهبار نەكەت، چنكو خودێ ئەو یێ قەبیل كری.4تۆ كی دا خزمەتكارێ ئێكێ دی داد بكەی؟ هەلسەنگاندن بۆ خودانێ ویە كا ئەو یێ سەركەفتیە یان سەرنەكەفتیە. ئەو دێ سەركەڤیت ژی، چنكو خودان دشێت وی سەربئێخیت.5كەسەك هزر دكەت رۆژەك ژ رۆژەكا دی پیرۆزترە، ئێكێ دی هزر دكەت هەمی رۆژ وەكو ئێكن. بلا هەر ئێك خۆ ژ بۆچوونا خۆ پشتڕاست بكەت.6ئەوێ گرنگیێ ب رۆژێ ددەت، بۆ خودانی ئەو گرنگیێ پێ ددەت. ئەوێ دخۆت ژی، بۆ خودانی ئەو دخۆت، چنكو ئەو سوپاسیا خودێ دكەت، ئەوێ نەخۆت ژی، بۆ خودانی ئەو ناخۆت و سوپاسیا خودێ دكەت.7كەسەك ژ مە بۆ خۆ ناژیت، كەسەك ژی بۆ خۆ نامریت.8ئەگەر ئەم بژین، بۆ خودانی دژین و ئەگەر ئەم بمرین، بۆ خودانی دمرین. ئەڤجا ئەم بژین یان ئەم بمرین، ئەم یێن خودانینە.9چنكو مەسیح بۆ ڤێ مەبەستێ مر و زیندی بووڤە، داكو سەروەریێ ل سەر مریان و زیندیان ژی بكەت.10ئەڤجا تۆ بۆچی برایێ خۆ داد دكەی؟ یان تۆ بۆچی سڤكاتیێ ب برایێ خۆ دكەی؟ ئەم هەمی دێ ل بەر كورسیكا دادوەریێ یا خودێ راوەستین.[a] 11چنكو یا هاتیە نڤیسین:«خودان دبێژیت: ئەز ب هەبوونا خۆ كەم،12ئەڤجا هەر ئێك ژ مە دێ ل سەر خۆ بەرسڤدانێ ل بەرامبەری خودێ دەت.كەسێ نەهەلنگێڤن 13لەوما ئێدی ئەم ئێكودوو داد نەكەین، لێ یا باشتر ئەوە هوین بڕیارێ بدەن كو ئاستەنگ و بەرپێكان بۆ برایێ خۆ نەدانن.14ئەز دزانم و پشتا خۆ ب خودان عیسای راست دكەم، كو چ خوارن ب خۆ د حەرام نینن، لێ بۆ وی كەسی د حەرامن، ئەوێ هزر دكەت ئەو خوارن د حەرامن.15ئەڤجا ئەگەر برایێ تە ژ بەر تشتێ تۆ دخۆی دلتەنگ ببیت، ئێدی تۆ ل دویڤ حەزژێكرنێ رەفتارێ ناكەی. ب خوارنا تۆ دخۆی وی نەهەڕفینە یێ كو مەسیح ژ پێخەمەتی وی مری.16ئەڤجا نەهێلن تشتەك كو ب دیتنا هەوە یێ باشە، ب خرابی بەحسێ وی بهێتە كرن.17چنكو بابەتێ پاشایەتیا خودێ نە خوارن و ڤەخوارنن، لێ راستداری، ئاشتی و دلخۆشینە ب گیانێ پیرۆز.18ئەوێ هۆسا خزمەتا مەسیحی بكەت، جهێ رازیبوونا خودێیە و ژ لایێ خەلكی ڤە یێ پەسەندكریە.19ئەڤجا دا بزاڤێ بۆ وان تشتان بكەین یێن ئاشتی و ئاڤاكرنا هەڤپشك ژێ چێدبن.20كارێ خودێ ژ بۆ خوارنێ نەهەڕفینە. هەمی تشت د حەلالن، لێ یێ ب خوارنا وان تشتان دبیتە ئەگەرێ هەلنگفتنا هندەكێن دی، ئەو خرابیێ دكەت.21یا باش ئەوە تۆ گۆشتی نەخۆی، شەرابێ ڤەنەخۆی و تشتەكی نەكەی كو برایێ تە پێ بهەلنگڤیت.22بیر و باوەریێن تە چ بن، بلا د ناڤبەرا تە و خودێ دا بمینن. خوزیكێن وی یێ خۆ گونەهبار نەكەت ب رێكا وی تشتی یێ ئەو دبینیت یێ باشە.23لێ یێ گۆمان هەبیت ل سەر وی تشتێ دخۆت، ئەگەر خوار ئەو گونەهبار دبیت، چنكو ئەو ژ باوەریێ وی تشتی ناكەت. هەر تشتێ نە ژ باوەریێ بیت، ئەو گونەهە.
a.  14‏:10 2 كورنتۆس 5‏:10

رۆما   به‌شێ 13رۆما   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 15نە ل رازیكرنا خۆ، لێ ل رازیكرنا یێن دی بگەڕن 1پێدڤیە ئەم یێن ب هێز، خۆ ل بەر لاوازیێن بێهێزان بگرین و ل رازیكرنا خۆ نەگەڕیێین.2بلا هەر ئێك ژ مە ژ بۆ باشیێ ل رازیكرنا نێزیكێ خۆ بگەڕیێت، ژ پێخەمەت ئاڤاكرنا وی.3چنكو مەسیح ژی ل رازیكرنا خۆ نەگەڕیا، لێ هەروەكو هاتیە نڤیسین: «ئاخفتنێن كرێت ژ لایێ وان ڤە یێن تە كرێت دكەن، كەفتینە سەر من.»[a] 4چنكو هەمی تشتێن ژ كەڤن دا هاتینە نڤیسین، ئەو بۆ فێركرنا مە هاتبوونە نڤیسین، دا مە ب رێكا هەدار و هاندانا ژ نڤیسارێن پیرۆز دهێت هیڤی هەبیت.5بلا خودایێ هەدار و هاندانێ وێ چەندێ بدەتە هەوە، كو هوین د ناڤ خۆ دا د رێككەفتی بن، ل گۆر نموونەیا مەسیح عیسای،6دا هوین ب ئێك دل و ئێك دەنگ پەسنا خودێ، بابێ خودانێ مە عیسایێ مەسیح، بكەن.مزگینی بۆ جوهیان و مللەتێن دی ئێكە 7لەوما ژ بۆ مەزناهیا خودێ ئێكودوو قەبیل بكەن، هەروەكو مەسیحی هوین قەبیل كرین.8ئەز دبێژمە هەوە: مەسیح ژ پێخەمەت دیاركرنا راستگۆیا خودێ، بوو خزمەتكارێ سونەتكریان[b] ، دا ئەو سۆزێن بۆ بابكالان هاتینە دان، دووپات كەت9و مللەتێن دی ژ بەر دلۆڤانیا خودێ پەسنا وی بكەن. هەروەكو هاتیە نڤیسین:«ژ بەر ڤێ چەندێ ئەز دێ د ناڤ مللەتێن نەجوهی دا پەسنا تە كەم،10دیسان ئەو دبێژیت:«گەلی نەجوهیان، شادیێ ل گەل مللەتێ خودێ بكەن.»[c] 11هەروەسا دبێژیت:«پەسنا خودانی بكەن، هەی هەمی مللەتێن نەجوهی،12ئیشایا پێغەمبەر ژی دبێژیت:«تایەك دێ ژ رەها یێشای[d]  دەركەڤیت،13ئەڤجا بلا خودایێ هیڤیێ، ب رێكا باوەریێ هەوە تژی هەمی شادی و ئاشتی بكەت، دا هیڤیا هەوە ب هێزا گیانێ پیرۆز د سەردا بڕژیێت.خزمەتا پاولۆسی بۆ مللەتێن نەجوهی 14ئەز ب خۆ ژ هەوە یێ پشتڕاستم خویشك و برایێن من، كو هوین ب خۆ ژ باشیێ دپڕن، ژ هەمی زانینێ د پڕكرینە و دشێن شیرەتان ل ئێكودوو بكەن.15لێ من دەربارەی هندەك خالان، وەكو بیرئینان، ب وێرەكیەكا زێدە بۆ هەوە نڤیسیە، ژ بەر وێ كەرەما بۆ من ژ لایێ خودێ ڤە هاتیە دان،16كو ل نك مللەتێن نەجوهی خزمەتكارێ مەسیح عیسای بم، وەكو كاهن خزمەتا مزگینیا خودێ بكەم، دا یێن نەجوهی پێشكێشیەكێ قەبیلكری بن، ب گیانێ پیرۆز دپیرۆزكری بن.17لەوما ژ دەولەتسەرێ مەسیح عیسای، ئەز ب خزمەتا خۆ یا كو بۆ خودێیە، شانازیێ دبەم.18چنكو ئەز نەوێرم ل سەر تشتەكی بئاخڤم، ژبلی ئەوێن مەسیحی ب رێیا من ئەنجام داین، ژ بۆ بدەستڤەئینانا گوهداریا نەجوهیان بۆ خودێ، ب گۆتن و كریار،19ب هێزا نیشان و مەندەهۆشیان، ب هێزا گیانێ خودێ. هۆسا ژ ئورشەلیمێ تا ئەلیریكومێ[e]  ئەز گەڕیام و من مزگینیا مەسیحی ب تەمامی راگەهاند.20ئارمانجا من ئەوە كو ئەز مزگینیێ ل وان جهان بدەم یێن ناڤێ مەسیحی لێ نەهاتیە بهیستن، دا ل سەر بنیاتێ كەسەكێ دی دانای ئاڤا نەكەم.21لێ هەروەكو هاتیە نڤیسین:«ئەوێن بەحسێ وی بۆ نەهاتیە كرن، دێ بینن،حەزا پاولۆسی كو سەرەدانا رۆمایێ بكەت 22ژ بەر ڤێ چەندێ، گەلەك جاران ئاستەنگ دكەفتنە رێكا من كو سەرەدانا هەوە بكەم.23لێ نوكە، ژ بەر كو ئێدی جهێ من ل ڤان دەڤەران نەما و ئەڤە چەندین ساڵە ئەز حەز دكەم بهێمە نك هەوە،24دەمێ دچمە ئیسپانیایێ. ئەز هیڤیدارم د رێكا خۆ دا هەوە ببینم و هوین هاریكاریا من بكەن بۆ ژ وێرێ وێڤە، پشتی ئەز دەمەكی چاڤێن خۆ ژ دیتنا هەوە روهن دكەم.25لێ نوكە ئەز یێ دچمە ئورشەلیمێ، دا خزمەتا پیرۆزكریێن وێرێ بكەم.26چنكو باوەردارێن مەقدۆنیا و ئەخایایێ پێخۆش بوو، كو هاریكاریەكێ بدەنە پیرۆزكریێن هەژار، ئەوێن ل ئورشەلیمێ.27وان پێخۆش بوو و ب راستی ژی ئەو قەردارێن وانن، چنكو ئەگەر نەجوهی بووینە هەڤپشك د تشتێن روحانی یێن جوهیان دا، پێدڤیە ژی ئەو ب تشتێن ماددی خزمەتا وان بكەن.28ئەڤجا دەمێ من ئەڤ كارە ب دویماهی ئینا و ئەڤ هاریكاریا هاتیە كۆمكرن گەهاندە دەستێ وان، ئەز دێ د رێكا خۆ دا بۆ ئیسپانیا سەرەدانا هەوە كەم.29ئەز دزانم كو دەمێ ئەز بهێمە نك هەوە، ئەز دێ ب دەولەمەندیا بەرەكەتا مەسیحی ڤە هێم.30گەلی خویشك و برایان، ئەز ب خودانێ مە عیسایێ مەسیح و ب حەزژێكرنا گیانێ پیرۆز هیڤی ژ هەوە دكەم كو هوین ل گەل من بزاڤێ بكەن، ب رێكا نڤێژان بۆ خودێ ژ پێخەمەت من،31كو ئەز ژ وان بێباوەران ئەوێن د یەهودیایێ دا بهێمە قورتالكرن و خزمەتا من بۆ ئورشەلیمێ ژ لایێ پیرۆزكریان ڤە یا قەبیلكری بیت،32داكو ب حەزا خودێ، ئەز ب شادی بهێمە نك هەوە و ل گەل هەوە بێهنا خۆ ڤەدەم.33خودایێ ئاشتیێ ل گەل هەوە هەمیان بیت. ئامین.
a.  15‏:3 زەبوور 69‏:9
b.  15‏:8 ئانكو جوهیان
c.  15‏:10 گۆتارا مووسای 32‏:43
d.  15‏:12 q رەها یێشای: ئاماژەیە بۆ بنیاتێ مەسیحی. ل فەرهەنگۆكێ بنێڕە یێشا*.
e.  15‏:19 هەرێمەكا رۆمایی بوو، ژ ئەلبانیا تاكو كرواتیا یێن نوكە بوو.

رۆما   به‌شێ 14رۆما   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » رۆما »   به‌شێ 16سڵاڤێن تایبەت 1ئەز خویشكا مە فیبیێ بۆ هەوە پەسەند دكەم، ئەوا كو خزمەتكارە ل جڤاكا باوەرداران[a]  ل كەنخریایێ.2ب ناڤێ خودانی وێ ب شێوەیەكێ وەسا قەبیل بكەن كو ئەو شێوە بۆ پیرۆزكریان یێ گونجای بیت و د هەر تشتەكی دا وێ پێدڤی ب هەوە هەبیت، هاریكاریا وێ بكەن، چنكو هاریكاری بۆ گەلەك كەسان و بۆ من ب خۆ ژی كریە.3سڵاڤان ل پریسكیلایێ و ئەكیلای بكەن، كو د خزمەتا مەسیح عیسای دا هەڤكارێن منن.4ئەوان ژ پێخەمەت ژیانا من سەرێ خۆ دانا بەر مرنێ. نە ب تنێ ئەز، لێ هەمی جڤاكێن باوەردارێن نەجوهی ژی، سوپاسدارێن وانین.5سڵاڤان ل وێ جڤاكا باوەرداران ژی بكەن، ئەوا ل مالا وان كۆم دبیت. سڵاڤان ل خۆشتڤیێ من ئەپاینەتۆسی بكەن، كو ئەو كەسێ ئێكێیە ل هەرێما ئاسیایێ باوەری ب مەسیحی ئینای[b] .6سڵاڤان ل مەریەمێ بكەن، ئەوا ژ بۆ هەوە خۆ گەلەك وەستاندی.7سڵاڤان ل ئەندرونیكۆسی و ل یونیاسێ بكەن، كو مرۆڤێن منن و هەڤالێن من یێن زیندانێ بوون، ئەو د ناڤ هنارتیان دا د ناڤدارن و وان بەری من باوەری ب مەسیحی ئینایە.8سڵاڤان ل ئەمپلیاتۆسی بكەن، كو ژ بەر خودانی خۆشتڤیێ منە.9سڵاڤان ل ئوربانۆسی بكەن، هەڤكارێ مە د خزمەتا مەسیحی دا، هەروەسا ل خۆشتڤیێ من ستاخیسی ژی.10سڵاڤان ل ئەپەلیسی بكەن، ئەوێ باوەریا خۆ ب مەسیحی سەلماندی. سڵاڤان ل خەلكێ مالا ئەریستوپولۆسی بكەن.11سڵاڤان ل مرۆڤێ من هیرودیونی بكەن. سڵاڤان ل خەلكێ مالا ناركیسۆسی بكەن، ئەوێن باوەری ب خودانی هەی.12سڵاڤان ل تریفانایێ و تریفۆسایێ بكەن، ئەوێن خۆ د خزمەتا خودانی دا دوەستینن. سڵاڤان ل پەرسیسا خۆشتڤی بكەن، ئەوا گەلەك خۆ د خزمەتا خودانی دا وەستاندی.13سڵاڤان ل هەلبژارتیێ خودانی روفۆسی بكەن، هەروەسا دایكا وی ژی كو بۆ من وەكو دایكەكێیە.14سڵاڤان ل ئەسینكریتۆس، فلێگون، هێرمیس، پەتروباس، هێرماس و خویشك و برایێن ل گەل وان بكەن.15سڵاڤان ل فیلولوگۆس، یولیا، نیریۆس و خویشكا وی، ل ئۆلومپاس و هەمی پیرۆزكریێن ل گەل وان بكەن.16ب ماچەكا پیرۆز ژ لایێ من ڤە سڵاڤان ل ئێكودوو بكەن. هەمی جڤاكێن باوەرداران كو مەسیح خودانێ وانە سڵاڤان ل هەوە دكەن.شیرەتێن دویماهیێ و خاترخواستن 17ئەڤجا، گەلی خویشك و برایان، ئەز هیڤی ژ هەوە دكەم كو هوین هشیاری وان مرۆڤان بن، یێن بەروڤاژی وێ فێركرنا هەوە وەرگرتی، ناكۆكی و هەلنگفتنێ دروست دكەن. خۆ ژ وان دویر بئێخن.18چنكو كەسێن هۆسا، خزمەتێ بۆ خودانێ مە مەسیحی ناكەن، لێ بۆ زكێ خۆ دكەن. ب خۆشخۆشك و سالویسیێ[c]  دلێ كەسێن سادە دخاپینن.19گوهداریا هەوە گەهشتە گوهێن هەمیان، لەوما ئەز ب هەوە دلخۆشم. لێ من دڤێت هوین ل سەر باشیێ د هشیار بن و ل سەر خرابیێ د بێگونەهـ بن.20خودایێ ئاشتیێ د دەمەكێ نێزیك دا دێ ئبلیسی د بن پێیێن هەوە ڤە هەڕشینیت. كەرەما خودانێ مە عیسای ل سەر هەوە بیت.21هەڤكارێ من تیمۆتاوس و مرۆڤێن من لوكیۆس، یاسون و سوسیپاترۆس سڵاڤان ل هەوە دكەن.22ئەز تەرتیۆس، یێ ئەڤ نامەیە نڤیسی، وەكو خزمەتكارەكێ خودانی سڵاڤان ل هەوە دكەم.23‏ گایۆسێ مێڤاندارێ من و هەمی جڤاكا باوەرداران سڵاڤان ل هەوە دكەت. خەزنەدارێ باژێڕی ئەراستۆس و برایێ مە كوارتۆس سڵاڤان ل هەوە دكەن.24كەرەما خودانێ مە عیسایێ مەسیح ل سەر هەوە هەمیان بیت. ئامین.پەسنكرن بۆ خودێ 25ئەڤجا مەزناهی بۆ وی بیت، یێ دشێت هەوە د باوەریێ دا موكم كەت، ل دویڤ وێ مزگینیا كو ئەز ژ بۆ عیسایێ مەسیح رادگەهینم، ل دویڤ ئاشكراكرنا وێ نهێنیا كو هەر ژ كەڤن دا یا ڤەشارتی بوو،26لێ نوكە ل دویڤ فەرمانا خودایێ هەروهەر هەی، ب رێكا نڤیسارێن پێغەمبەران، ئاشكرا بوو، دا هەمی مللەت باوەریێ پێ بینن و گوهداریا وی بكەن،27بۆ خودایێ ئێكانە كو ب تنێ ئەو یێ ئاقلمەندە، بۆ وی ب رێكا عیسایێ مەسیح، هەروهەر مەزناهی بیت! ئامین.
a.  16‏:1 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
b.  16‏:5 دەق ب خۆ دبێژیت: خێڤەیێ ئاسیایێیە بۆ مەسیحی.
c.  16‏:18 q سالویسی: ب عەرەبی ‹مەلاقی› 

رۆما   به‌شێ 151 كورنتۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 1سڵاڤ 1ژ من، پاولۆس، یێ كو خودێ ب حەزا خۆ گازی كری، دا ببیتە هنارتیێ مەسیح عیسای،ژ برایێ مە سوستانیسی ژی،2بۆ جڤاكا گازیكریێن خودێ[a]  ل كورنتۆسێ، ئەو كەسێن خودێ ب مەسیح عیسای پیرۆز كرین و گازی كرین، دا ببنە پیرۆزكریێن خودێ، ل گەل وان هەمیان یێن ل هەر جهەكی هەوارا خۆ دگەهیننە ناڤێ خودانێ مە عیسایێ مەسیح، ئەو خودانێ وان و یێ مەیە:3كەرەم و ئاشتی ژ بابێ مە خودێ و ژ خودان عیسایێ مەسیح ل سەر هەوە بن.4ئەز دەربارەی هەوە هەردەم سوپاسیا خودایێ خۆ دكەم، ژ بەر كەرەما خودێ یا ب مەسیح عیسای بۆ هەوە هاتیە دان،5‏ چنكو ب وی هوین د هەر تشتەكی دا، د هەر جۆرەكێ ئاخفتن و زانینێ دا، دەولەمەند بوون،6شاهدەیی دەربارەی مەسیحی وەسا د ناڤ هەوە دا خۆ جهـ بوو،7كو هەوە كێماسی د چ بەهرەیێن روحانی[b]  دا نینە، ل ڤی دەمی یێ هوین د چاڤەڕێیا دیاربوونا خودانێ مە عیسایێ مەسیح دا.8ئەو ژی دێ هەوە هەتا دویماهیێ موكم كەت، دا د رۆژا خودانێ مە عیسایێ مەسیح دا چ گازندە ل سەر هەوە نەبن.9دلسۆزە[c]  ئەو خودایێ هوین گازی كرینە پشكداربوونێ ل گەل كوڕێ وی، خودانێ مە عیسایێ مەسیح.دووبەرەكی د ناڤ باوەرداران دا 10ئەڤجا ئەز ب ناڤێ خودانێ مە عیسایێ مەسیح هیڤی ژ هەوە دكەم، گەلی خویشك و برایان، كو هوین هەمی د رێككەفتی بن و دووبەرەكی د ناڤ هەوە دا نەبن، لێ ل سەر هەمان هزر و هەمان مەبەست د ئێكگرتی بن،11چنكو من ژ خەلكێ مالا خلۆیێ زانی، گەلی خویشك و برایان، كو هەڤڕكی د ناڤ هەوە دا هەنە.12مەبەستا من ئەڤەیە: هەر ئێك ژ هەوە تشتەكی دبێژیت. ئێك دبێژیت: «ئەز لایەنگرێ پاولۆسیمە.» ئێكێ دی دبێژیت: «ئەز لایەنگرێ ئەپولۆسیمە،» یان «ئەز لایەنگرێ كیفاسیمە[d] ،» یان ژی «ئەز لایەنگرێ مەسیحیمە.»13ما مەسیح هاتیە پارچەكرن؟ ما پاولۆس ژ بۆ هەوە هاتیە خاچكرن؟ یان ژی هوین ب ناڤێ پاولۆسی هاتینە تافیركرن؟14ئەز سوپاسیا خودێ دكەم، كو من ژ كریسپۆس و گایۆسی پێڤەتر كەس ژ هەوە تافیر نەكریە،15دا كەس نەشێت بێژیت كو هوین ب ناڤێ من یێن هاتینە تافیركرن.16هەروەسا من خەلكێ مالا ستیفاناسی ژی تافیركرینە، ژ ڤان پێڤەتر، بیرا من ناهێت كو من كەسەكێ دی تافیر كربیت.17چنكو مەسیحی بۆ تافیركرنێ ئەز نەهنارتم، لێ بۆ مزگینیدانێ، نە ب شارەزاییا ئاخفتنێ، دا خاچا مەسیحی ژ هێزا خۆ نەهێتە ڤاڵاكرن.مەسیح هێز و ئاقلمەندیا خودێیە 18راستە، پەیام دەربارەی خاچێ بۆ وان یێن ژ ناڤ دچن بێئاقلیە، لێ بۆ مە یێن دهێینە قورتالكرن، ئەو هێزا خودێیە.19هەروەكو هاتیە نڤیسین:«ئەز دێ ئاقلمەندیا ئاقلمەندان ژناڤبەم و20كانێ یێ ئاقلمەند؟ كانێ مامۆستایێ دەستووری؟ كانێ كەسێن ب دەڤ و ئەزمانێن[e]  ڤی سەردەمی؟ ما خودێ ئاقلمەندیا جیهانێ نەكرە بێئاقلی؟21بەلێ، چنكو مادەم خودێ ب ئاقلمەندیا خۆ نەهێلا كو جیهان ب ئاقلمەندیا خۆ وی بنیاسیت، جهێ دلخۆشیا خودێ بوو كو وان یێن باوەریێ دئینن قورتال بكەت، ب وێ مزگینیێ یا خەلكەكی ددیت كو بێئاقلیە.22جوهی نیشانان دخوازن و یونانی بزاڤێ بۆ ئاقلمەندیێ دكەن،23لێ ئەم مەسیحێ هاتیە خاچكرن ددەینە نیاسین، ئەڤە ژی بۆ جوهیان ئەگەرێ هەلنگفتنێیە و بۆ مللەتێن نەجوهی بێئاقلیە،24لێ بۆ وان یێن خودێ گازی كرین، چ جوهی بن یان ژی یونانی، ئەو مەسیح هێزا خودێ و ئاقلمەندیا خودێیە.25چنكو خۆ كریارێن خودێ ژی یێن بۆ مرۆڤان وەكو بێئاقلی دهێنە دیتن، ئەو د سەر ئاقلمەندیا مرۆڤان رانە، ئەوا مرۆڤ دبینن كو لاوازیە ل نك خودێ، ئەو ژی د سەر هێزا مرۆڤان رایە.26ئەڤجا هزرا خۆ بكەن، گەلی خویشك و برایان، هوین د چەوا بوون، دەمێ خودێ گازی هەوە كری، گەلەك ژ هەوە ل گۆر جیهانێ د ئاقلمەند نەبوون، گەلەك ژ هەوە د هێزدار نەبوون و گەلەك ژ هەوە ژ مالێن مەزن نەبوون.27لێ خودێ ئەو تشت هەلبژارتن، یێن جیهان ب بێئاقل دزانیت، دا ئاقلمەندان شەرمزار بكەت، وی ئەو تشت هەلبژارتن، یێن جیهان ب لاواز دزانیت، دا هێزداران شەرمزار بكەت،28وی ئەو تشت یێن جیهان دبینیت نزم و یێن بێ رێز، تا یێن نەیی ژی هەلبژارتن، دا تشتێن هەیی پویچ بكەت.29داكو ل نك خودێ چ خوین و گۆشت شانازیێ ب خۆ نەبەن.30هەر ئەوە ئەگەرێ ئێكبوونا هەوە ل گەل مەسیح عیسای، ئەو مەسیحێ بۆ مە بوویە ئاقلمەندی ژ نك خودێ، راستداری[f] ، پیرۆزی و رزگاری،31دا هەروەكو هاتیە نڤیسین: «ئەوێ شانازیێ دبەت، بلا شانازیێ ب خودانی ببەت.»[g] 
a.  1‏:2 q جڤاكا گازیكریێن خودێ: ئانكو كەنیسەیا خودێ. ل فەرهەنگۆكێ بنێڕە جڤاك*.
b.  1‏:7 q بەهرەیێن روحانی: شیانێن تایبەتن خودێ ددەتە باوەرداران. بنێڕە رۆما 12‏:6‏-8؛ 1 كورنتۆس 12‏:1‏-11
c.  1‏:9 q دلسۆز: ئانكو وەفادار
d.  1‏:12 ناڤێ ئارامی یێ ‹پەترۆس›یە.
e.  1‏:20 مەبەست ژێ ئەو كەسن یێن پێكۆلێ دكەن، خەلكی بۆ بۆچوونێن خۆ رابكێشن.
f.  1‏:30 راست و دروستی
g.  1‏:31 یەرمیا 9‏:24

رۆما   به‌شێ 161 كورنتۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 2راگەهاندن دەربارەی مەسیحێ خاچدای 1ئەز ژی، گەلی خویشك و برایان، دەمێ هاتیمە نك هەوە و نهێنیا خودێ بۆ هەوە رادگەهاند، من ب رەهوانیا ئاخفتنێ یان ئاقلمەندیێ نەدكر.2چنكو من بڕیار دا، دەمێ ئەز د ناڤ هەوە دا، فێركرنێ ل دۆر تشتەكێ دی نەكەم[a] ، ژبلی عیسایێ مەسیح، ئەو ژی ب خاچدایی.3ل نك هەوە، ئەز یێ لاواز و د ترس و لەرزەكا مەزن دا بووم،4ئاخفتن و مزگینیدانا من نە ب ئاخفتنێن ئاقلمەندیا مرۆڤكانی یێن قاییلكەر بوو، لێ ب نیشانێن هێزا گیانێ پیرۆز بوو،5دا باوەریا هەوە نە ل سەر ئاقلمەندیا مرۆڤان یا ئاڤاكری بیت، لێ ل سەر هێزا خودێ بیت.ئاقلمەندیا راستەقینە ژ گیانێ پیرۆزە 6لێ د ناڤ یێن پێگەهشتی دا، ئەم ئاقلمەندیێ دبێژین، هەر چەندە ئەڤ ئاقلمەندیە نە یا ڤێ جیهانێیە، نە ژی یا سەرۆكێن ڤێ جیهانێیە، ئەو سەرۆكێن ژ ناڤ دچن.7لێ یا خودێیە ئەو ئاقلمەندیا نهێنی و ڤەشارتی یا ئەم دبێژین، ئەوا خودێ بەری دەستپێكا ئافراندنێ ژ بۆ مەزناهیا مە دەستنیشانكری،8ئەوا چ سەرۆكێن ڤێ جیهانێ تێنەگەهشتین، چنكو ئەگەر ئەو تێگەهشتبان، ئەوان خودانێ مەزناهیێ خاچ نەددا.9لێ هەروەكو هاتیە نڤیسین:«ئەو تشتێن چ چاڤان نەدیتین10بۆ مە خودێ ب گیانێ خۆ ئەو دیار كرن. چنكو گیان لێگەڕیانێ و ڤەكۆلینێ بۆ هەمی تشتان دكەت، خۆ كویراتیا ناخێ خودێ ژی.11ما كی تشتێن مرۆڤی دزانیت، ژبلی گیانێ مرۆڤی، ئەوێ د مرۆڤی دا؟ هۆسا ژی تشتێن خودێ كەس نزانیت، ژبلی گیانێ خودێ.12ئەڤجا مە نە گیانێ جیهانێ، لێ گیانێ كو ژ خودێ دهێت، یێ وەرگرتی، دا وان تشتان بزانین یێن خودێ ژ كەرەما خۆ داینە مە.13ئەم وان تشتان ژی دبێژین، نە ب پەیڤێن كو ئەم ژ ئاقلمەندیەكا مرۆڤكانی فێر بووین، لێ ب پەیڤێن كو ئەم ژ گیانێ پیرۆز فێر بووین، هۆسا ئەم تشتێن روحانی بۆ كەسێن روحانی شڕۆڤە دكەین[b] .14لێ مرۆڤێ سرۆشتی[c] ، تشتێن گیانێ خودێ قەبیل ناكەت، چنكو ئەو تشت بۆ وی بێئاقلینە و نەشێت تێبگەهیت، ژ بەر كو ب رێكا روحانی دهێنە هەلسەنگاندن.15مرۆڤێ روحانی[d]  هەمی تشتان دهەلسەنگینیت و ئەو ژ لایێ كەسێ ڤە ناهێتە هەلسەنگاندن.16هەروەكو هاتیە نڤیسین:«ما كێ هزرێن خودانی زانینە،
a.  2‏:2 دەق و دەق: ‹ئەز تشتەكێ دی نەزانم›.
b.  2‏:13 هەروەسا ب ڤێ رامانێ ژی دهێتە تێگەهشتن: ‹ئەم پەیڤێن روحانی بۆ شڕۆڤەكرنا تشتێن روحانی ب كار دئینین›.
c.  2‏:14 q مرۆڤێ سرۆشتی: مرۆڤێ نەباوەردار یێ بێبەهر ژ گیانێ پیرۆز. 
d.  2‏:15 q مرۆڤێ روحانی: ئەوێ گیانێ پیرۆز وەرگرتی و ل دویڤ وی دژیت.

1 كورنتۆس   به‌شێ 11 كورنتۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 3دووبەرەكی د ناڤ جڤاكا باوەرداران دا 1ئەڤجا ئەز، گەلی خویشك و برایان، نەشیام ل گەل هەوە وەكو مرۆڤێن روحانی بئاخڤم، لێ وەكو مرۆڤێن لەشكانی[a] ، وەكو زاڕۆك د باوەریا مەسیحی دا.2من شیر دایە هەوە، نە خوارن، چنكو هێشتا هوین نەدشیان خوارنێ بخۆن، هەروەسا نوكە ژی هوین نەشێن،3چنكو هێشتا هوین لەشكانینە. مادەم د ناڤ هەوە دا چاڤپێنەڕابوون و هەڤڕكی هەنە، ما نە هوین لەشكانینە و وەكو مرۆڤێن سرۆشتی دژین؟4دەمێ ئێك دبێژیت: «ئەز لایەنگرێ پاولۆسیمە» و ئێكێ دی دبێژیت: «ئەز لایەنگرێ ئەپولۆسیمە»، ما نە هنگی هوین وەكو مرۆڤێن سرۆشتینە؟5ئەڤجا ئەپولۆس كیە؟ پاولۆس كیە؟ ئەو خزمەتكارن، هەوە ل سەر دەستێ وان باوەری ئینایە، هەروەكو خودانی ئەڤ ئەركە دایە هەر ئێك ژ وان.6من چاند و ئەپولۆسی ئاڤدا؛ لێ خودێ وەرار دایێ.[b] 7ئەڤجا نە یێ چاندی یێ گرنگە و نە ژی یێ ئاڤدای، لێ ئەوێ وەرارێ ددەت یێ گرنگە، كو ئەو خودێیە.8یێ چاندی و یێ ئاڤدای وەكو ئێكن، هەر ئێك ژ وان دێ ل دویڤ رەنجا خۆ كرێیا خۆ وەرگریت.9چنكو ئەم پێكڤە بۆ خودێ كار دكەین، هوین ژی زەڤیا خودێنە و ئاڤاهیێ خودێنە.10ل دویڤ وێ كەرەمێ یا خودێ دایە من، وەكو هۆستایەكێ شارەزا من بنیاتەك دانا و ئێكێ دی ل سەر ئاڤا دكەت. ئەڤجا بلا هەر ئێك یێ هشیار بیت، كا چەوا ل سەر ئاڤا دكەت،11چنكو كەس نەشێت بنیاتەكێ دی دانیت، ژبلی وی یێ هاتیە دانان، كو ئەو ژی عیسایێ مەسیحە.12ئەڤجا ئەگەر ئێك ل سەر ڤی بنیاتی زێڕی، زیڤی، بەرێن بهاگران، داری، ریسیان[c]  یان كایێ ئاڤا بكەت،13كارێ هەر كەسەكی دێ بەرچاڤ بیت. ئەو رۆژ[d]  دێ وی ئاشكرا كەت، چنكو ئەو دێ ل گەل ئاگری دیار بیت، ئاگر ژی دێ كارێ هەر كەسەكی تاقی كەت، كا یێ چەوایە.14ئەگەر كارێ ئێكی بمینیت، یێ كو ل سەر وی بنیاتی ئاڤا كری، ئەو دێ خەلاتەكی وەرگریت.15ئەگەر كارێ ئێكی بسوژیت، دێ زیانێ كەت. ئەو ب خۆ دێ قورتال بیت، لێ وەكو وی یێ د ئاگری را دەرباز بووی.16ما هوین نزانن، كو هوین پەرستگەها خودێنە و گیانێ خودێ د هەوە دا یێ ئاكنجیە؟[e] 17ئەگەر كەسەك پەرستگەها خودێ وێران بكەت، خودێ ژی دێ وی وێران كەت، چنكو پەرستگەها خودێ یا پیرۆزە، ئەو پەرستگەهـ ژی هوینن.18بلا كەس خۆ نەخاپینیت. ئەگەر ئێك ژ هەوە هزر دكەت، كو ئەو ل دویڤ پیڤەرێن ڤێ جیهانێ ئاقلمەندە، بلا بێئاقل ببیت، دا ببیتە ئاقلمەند.19چنكو ئاقلمەندیا ڤێ جیهانێ ل نك خودێ بێئاقلیە. هەروەكو هاتیە نڤیسین: «ئەو ئاقلمەندان د فێلبازیێن وان دا دگریت.»[f] 20دیسان هاتیە نڤیسین: «خودان هزرێن ئاقلمەندان دزانیت، كو د خرشن.»[g] 21لەوما بلا كەس شانازیێ ب مرۆڤان نەبەت، چنكو هەمی تشت یێن هەوەنە:22پاولۆس بیت، یان ئەپولۆس، یان كیفاس[h] ، یان جیهان، یان ژیان، یان مرن، یان تشتێن ڤی دەمی، یان ژی یێن پاشەڕۆژێ بن، هەمی تشت یێن هەوەنە23و هوین یێن مەسیحینە و مەسیح ژی یێ خودێیە.
a.  3‏:1 q مرۆڤێن لەشكانی: ئەوێن وەكو نەباوەرداران ل دویڤ حەزێن لەشی دژین، ئانكو ئەوێن هێشتا گرێدای جیهانێنە.
b.  3‏:6 كارێن هنارتیان 18‏:4‏-11؛ 18‏:24‏-28
c.  3‏:12 q ریسی: گیایێ كو هاتیە بادان و ل بەر تاڤێ هشك بووی.
d.  3‏:13 رۆژا هاتنەڤەیا مەسیحی بۆ دادكرنا جیهانێ.
e.  3‏:16 1 كورنتۆس 6‏:19؛ 2 كورنتۆس 6‏:16
f.  3‏:19 ئەیوب 5‏:13
g.  3‏:20 زەبوور 94‏:11
h.  3‏:22 ناڤێ ئارامی یێ ‹پەترۆس›یە.

1 كورنتۆس   به‌شێ 21 كورنتۆس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 4خزمەتا هنارتیێن مەسیحی 1بلا مرۆڤ مە ب ڤی شێوەی ببینن كو ئەم خزمەتكارێن مەسیحی و بریكارێن نهێنیێن خودێینە.2یا ژ بریكاران دهێتە خواستن ژی ئەوە كو مرۆڤێن دلسۆز بن.3بۆ من نە تشتەكێ گرنگە كو ئەز ژ لایێ هەوە ڤە یان ژ لایێ دادگەهەكا مرۆڤكانی ڤە بهێمە دادكرن، لێ ئەز ب خۆ ژی خۆ داد ناكەم.4وژدانا من یا تەنایە، لێ ئەڤ چەندە من بێگونەهـ دەرنائێخیت، چنكو دادوەرێ من خودانە.5لەوما پێشوەخت دادكرنێ ل سەر تشتەكی نەكەن، تاكو خودان بهێت، ئەوێ دێ تشتێن د تاریاتیێ دا ڤەشارتی ئێخیتە بەر رۆناهی و نیازێن دلان ئاشكرا كەت. هنگی پەسنكرنا[a]  هەر كەسەكی دێ ژ لایێ خودێ ڤە بیت.6من ژ بۆ باشیا هەوە، گەلی خویشك و برایان، ئەڤ تشتە ل سەر خۆ و ل سەر ئەپولۆسی وەكو نموونە ئینان، دا هوین ژ مە فێری ڤێ چەندێ ببن: «ژ یا هاتیە نڤیسین دەرنەكەڤن» و هۆسا چ كەس ژ هەوە خۆ ب ئێكی ل دژی ئێكێ دی مەزن نەكەت.7كی تە ژ ئێكێ دی جودا دكەت؟ ما تە چ هەیە كو تە ژ خودێ وەرنەگرتی؟ مادەم تە وەرگرتیە، پا بۆچی شانازیێ دبەی هەروەكو تە وەرنەگرتبیت؟8هوین نوكە یێن تێر بووین! نوكە یێن دەولەمەند بووین! بێی مە یێ پاشایەتیێ دكەن[b] ! خوزی هوین ب راستی ببانە پاشا، دا مە ژی ل گەل هەوە پاشایەتی كربا!9چنكو ئەز هزر دكەم كو خودێ ئەم، ئەوێن هنارتی، وەكو پاشبەند یێن نیشاداین[c] ، وەكو كەسێن بڕیارا كوشتنێ ل سەر دەركەفتی، چنكو ئەم بۆ هەمی گەردوونێ، ئانكو بۆ فریشتەیان و بۆ مرۆڤان ژی بووینە تەماشە.10ئەم ژ بەر مەسیحی د بێئاقلین، لێ هوین د ئێكبوونا ل گەل مەسیحی دا د ئاقلمەندن. ئەم د بێهێزین، لێ هوین بهێزن. هوین د بەڕێزن، لێ ئەم د بێڕێزین.11تا نوكە ئەم د برسی و تێهنی و رویسین، دهێینە قوتان و د بێمالین.12ب دەستێن خۆ كار دكەین و رەنجێ دكێشین. دەمێ ئاخفتنێن كرێت دبێژنە مە، ئەم بەرەكەتێ بۆ دخوازین. دەمێ مە تەپەسەر دكەن، ئەم بێهنا خۆ فرەهـ دكەین.13دەمێ بوهتانان[d]  ل مە دكەن، ئەم ب نەرمی بەرسڤێ ددەین. تا نوكە ئەم وەكو گلێشێ جیهانێ، قڕێژا هەمی تشتان، یێن لێ هاتین.14ئەز ڤان تشتان نانڤیسم دا هەوە شەرمزار بكەم، لێ دا وەكو زاڕۆكێن خۆ یێن خۆشتڤی، هەوە ئاگەهدار بكەم.15چنكو ئەگەر هەوە د باوەریا مەسیحی دا دەهـ هزار كەس ژی هەبن هەوە پەروەردە بكەن، لێ هەوە بابەك ب تنێ هەیە، ئەز ب مزگینیێ د باوەریا مەسیح عیسای دا بوومە بابێ هەوە.16لەوما هیڤی ژ هەوە دكەم، هوین چاڤ ل من بكەن.[e] 17ژ بەر ڤێ چەندێ من تیمۆتاوس هنارتە نك هەوە، كو ئەو زاڕۆكێ منێ خۆشتڤی و دلسۆزە د ئێكبوونا ل گەل خودانی دا، ئەو دێ رێكێن من د باوەریا مەسیح عیسای دا ئینیتە بیرا هەوە، كا چەوا ئەز ل هەر جڤاكەكا باوەرداران، ل هەر جهەكی، فێركرنێ دكەم.18هندەك ژ هەوە دفنبلند بوون، هەروەكو ئەو هزر دكەن ئەز ناهێمە نك هەوە،19لێ ئەگەر خودان حەز بكەت، ئەز دێ د دەمەكێ نێزیك دا هێمە نك هەوە، هنگی نە ب تنێ ئەز دێ ئاخفتنێن وان دفنبلندبوویان زانم، لێ هێزا وان ژی،20چنكو پاشایەتیا خودێ نە ب ئاخفتنێیە، لێ ب هێزێیە.21هەوە چ دڤێت؟ ئەز ب دارێ قوتانێ بهێمە نك هەوە، یان ژی ب حەزژێكرن و گیانێ دلنەرمیێ؟
a.  4‏:5 q پەسن: مەدح و سەنا
b.  4‏:8 ل ڤێرێ نڤیسكار ڤی تشتی وەكو رەخنەگرتن دبێژیت، چنكو ئەو دژیان هەروەكو وان پاشایەتیا خودێ ب دەست خۆ ڤە ئینابیت.
c.  4‏:9 ئەو كەسن یێن ب دویڤ لەشكەرێ سەركەفتی را وەكو دیل دهێن
d.  4‏:13 q بوهتان: تاوانباركرنا بێ بنیات
e.  4‏:16 1 كورنتۆس 11‏:1؛ فیلیپی 3‏:17

1 كورنتۆس   به‌شێ 31 كورنتۆس   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 5هەلویستێ جڤاكا باوەرداران ژ دەهمەنپیسیێ 1جهێ داخێیە كو دهێتە گۆتن دەهمەنپیسی د ناڤ هەوە دا هەیە، دەهمەنپیسیەكا وەسا كو د ناڤ پووتپەرێسان[a]  ژی دا نینە: زەڵامەك ژ هەوە دەهمەنپیسیێ ل گەل ژنبابا خۆ دكەت![b] 2ئەڤجا هوین دفنبلند بووینە! ما نە یا فەر بوو هەوە شینی دانابا؟ بلا ئەوێ ئەڤ كریارە كری ژ ناڤ هەوە بهێتە دەرئێخستن.3هەر چەندە ئەز ب لەشی یێ ئامادە نینم، لێ ب گیانی ئەز یێ ئامادەمە، ئەڤجا هەروەكو ئەز یێ ئامادە، من حوكم دانا سەر وی كەسی یێ وە كری:4ب ناڤێ خودانێ مە عیسای، دەمێ هوین د كۆمبوونێ دا بن، گیانێ من ژی ل گەل هەوە یێ ئامادە بیت، ل گەل هێزا خودانێ مە عیسای،5ڤی كەسێ هۆسا رادەستی ئبلیسی بكەن، بۆ وێرانكرنا لەشێ وی، دا د رۆژا خودانی دا گیانێ وی قورتال ببیت.6شانازی بخۆبرنا هەوە تشتەكێ نەباشە! ما هوین نزانن كو پیچەكا هەڤیرترشی، هەمی هەڤیری ترش دكەت؟7خۆ ژ هەڤیرترشێ كەڤن پاقژ بكەن، دا هوین ببنە هەڤیرەكێ نوی یێ بێ هەڤیرترش، كا چەوا ب راستی هوین د وەسانە. چنكو بەرخێ مە یێ جەژنا دەربازبوونێ[c] ، كو مەسیحە، یێ هاتیە سەرژێكرن.8ئەڤجا دا جەژنێ بكەین، نە ب هەڤیرترشێ كەڤن، هەڤیرترشێ بەدكاری و خرابیێ، لێ ب نانێ شكەڤا[d]  یێ دلپاكی و راستیێ.[e] 9من د نامەیا خۆ دا بۆ هەوە نڤیسی بوو، كو هوین تێكهەلیا دەهمەنپیسان نەكەن،10ب ئێكجاری مەبەستا من پێ دەهمەنپیسێن ڤێ جیهانێ نەبوو، یان چاڤبرس، یان تالانكەر، یان پووتپەرێس، ئەگەر مەبەستا من ئەڤە با، دڤیا هوین ژ ڤێ جیهانێ دەركەفتبان!11لێ من بۆ هەوە نڤیسی كو ئەگەر كەسەك وەكو برا[f]  دهێتە نیاسین، لێ دەهمەنپیسە، یان چاڤبرسیە، یان پووتپەرێسە، یان ئەزمانڕەشە، یان سەرخۆشە یان تالانكەرە، تێكهەلیا وی نەكەن، خۆ خوارنێ ژی ل گەل ئێكێ هۆسا نەخۆن.12ما چ كارێ من ب دادكرنا یێن ژ دەرڤە[g]  هەیە؟ ما نە پێدڤیە دادكرنا یێن د ژۆرڤە، هوین بكەن؟13دادكرنا یێن ژ دەرڤە، خودێ دێ كەت. «مرۆڤێ خراب ژ ناڤ خۆ دەربئێخن.»[h] 
a.  5‏:1 q پووتپەرێسان: صەنەمپەرێسان
b.  5‏:1 گۆتارا مووسای 22‏:30
c.  5‏:7 q جەژنا دەربازبوونێ: ل فەرهەنگۆكێ بنێڕە.
d.  5‏:8 q نانێ شكەڤا: ئەو نانە یێ بێ هەڤیرترش دهێتە چێكرن. بنێڕە: جەژنا نانێ شكەڤا*.
e.  5‏:7‏-8 دەركەفتن 12؛ 13‏:7
f.  5‏:11 ئانكو باوەردارێ مەسیحی
g.  5‏:12 مەبەست پێ ئەون یێن نەباوەردار.
h.  5‏:13 گۆتارا مووسای 17‏:7

1 كورنتۆس   به‌شێ 41 كورنتۆس   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 6دۆزێن د ناڤبەرا باوەرداران دا 1ما ئێك ژ هەوە، یێ دۆزەك ل دژی ئێكێ دی هەی، دوێریت بۆ دادكرنێ بچیتە نك گونەهكاران، نە نك پیرۆزكریان؟2ما هوین نزانن كو پیرۆزكری دێ دادكرنا جیهانێ كەن؟ ئەڤجا ئەگەر جیهان ب دەستێ هەوە بهێتە دادكرن، ما هوین بكێر ناهێن دادكرنێ ل سەر تشتێن بچویك ژی بكەن؟3ما هوین نزانن ئەم دێ دادكرنا فریشتەیان كەین؟ پا چەوا ئەم دادكرنێ ل سەر دۆزێن ڤێ ژیانێ ناكەین؟4ئەڤجا ئەگەر هەوە دۆز ل سەر كاروبارێن ڤێ ژیانێ هەبن، ما هوین دێ وان كەنە دادوەر یێن ژ لایێ جڤاكا باوەرداران ڤە ب كێم دهێنە دیتن؟5ئەز ڤێ دبێژم دا هوین شەرم ژ خۆ بكەن. ما ئێكێ ئاقلمەند د ناڤ هەوە دا نینە، بشێت دادڤانیێ د ناڤبەرا برایێن خۆ دا بكەت؟6لێ برا ل دژی برای دۆزەكێ ڤەدكەت و د سەر هندێ را ل نك بێباوەران!7ب راستی دۆزڤەكرنا هەوە ل دژی ئێكودوو، بۆ هەوە دۆڕاندنەكا رەهایە. ما باشتر نەبوو هەوە ستەم ل سەر خۆ قەبیل كربا؟ ما باشتر نەبوو هەوە شەلاندن ل سەر خۆ قەبیل كربا؟8لێ هوین ب خۆ ستەمێ و شەلاندنێ دكەن و د سەر هندێ را ل خویشك و برایێن خۆ.9ما هوین نزانن كو كەسێن خرابكار نابنە میراتگرێن پاشایەتیا خودێ؟ نەهێنە خاپاندن: بێنامویس، پووتپەرێس[a] ، دەهمەنپیس، ڵۆتی، نێرباز،10دز، چاڤبرسی، سەرخۆش، ئەزمانڕەش یان ژی تالانكەر، نابنە میراتگرێن پاشایەتیا خودێ.11هندەك ژ هەوە ژی د وەسا بوون. لێ هوین ب ناڤێ خودان عیسایێ مەسیح و ب گیانێ خودایێ مە هاتنە شویشتن، هوین هاتنە پیرۆزكرن، هوین هاتنە بێگونەهكرن.ب لەشێ خۆ مەزناهیا خودێ دیار بكەن 12دبێژن: «هەمی تشت بۆ من د حەلالن»، لێ هەمی تشت ب مفا نینن. «هەمی تشت بۆ من د حەلالن»، لێ ئەز ناهێلم چ تشت ل سەر من زاڵ ببیت.13دبێژن: «خوارن بۆ زكیە، زك ژی بۆ خوارنێیە» و خودێ دێ هەردوویان ژ ناڤ بەت. لێ لەش نە بۆ دەهمەنپیسیێیە، لەش بۆ خودانیە و خودان ژی بۆ لەشیە.14خودێ، خودان ژ ناڤ مریان راكر و دێ مە ژی ب هێزا خۆ راكەت.15ما هوین نزانن، كو لەشێن هەوە ئەندامێن لەشێ مەسیحینە؟ ما ئەز ئەندامێن مەسیحی ببەم و بكەمە ئەندامێن لەشفرۆشەكێ؟ حاشا!16ما هوین نزانن یێ ب لەشفرۆشەكێ ڤە بنویسیێت، ل گەل وێ دبیتە ئێك لەش؟ نڤیسار دبێژیت: «هەردوو دێ بنە ئێك لەش.»[b] 17لێ یێ ب خودانی ڤە بنویسیێت، ل گەل وی دبیتە گیانەك.18ژ دەهمەنپیسیێ بڕەڤن! هەر گونەهەكا مرۆڤ بكەت، ژ دەرڤەی لەشیە، لێ یێ دەهمەنپیسیێ دكەت، گونەهێ د دەرهەقا لەشێ خۆ دا دكەت.19یان ژی ما هوین نزانن كو لەشێ هەوە پەرستگەها گیانێ پیرۆزە، ئەوێ كو د ناڤ هەوە دایە، ئەوێ هەوە ژ خودێ وەرگرتی؟ هوین نە یێن خۆنە،[c] 20چنكو هوین ب بهایەكێ گران یێن هاتینە كڕین. ژ بەر ڤێ چەندێ وە بكەن كو ب لەشێ هەوە مەزناهیا خودێ دیار ببیت.
a.  6‏:9 q پووتپەرێس: صەنەمپەرێس
b.  6‏:16 دەستپێكرن 2‏:24؛ مەتتا 19‏:5
c.  6‏:19 1 كورنتۆس 3‏:16؛ 2 كورنتۆس 6‏:16

1 كورنتۆس   به‌شێ 51 كورنتۆس   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 7پرسا هەڤژینیێ 1نوكە دەربارەی وان تشتێن هەوە بۆ من نڤیسین: «بۆ زەڵامی باشە، دەست نەكەتە ژنكەكێ.»2لێ دا دەهمەنپیسی نەبیت، بلا هەر زەڵامەكی پەیوەندی ل گەل ژنا خۆ و هەر ژنەكێ پەیوەندی ل گەل مێرێ خۆ هەبیت.3پێدڤیە مێر مافێ ژنا خۆ بدەتێ، هەروەسا ژن ژی مافێ مێرێ خۆ بدەتێ.4ژنێ دەستهەلات ل سەر لەشێ خۆ نینە، لێ مێری یا هەی. هەروەسا مێری ژی دەستهەلات ل سەر لەشێ خۆ نینە، لێ ژنێ یا هەی.5خۆ ژ ئێكودوو بێبەهر نەكەن، ب تنێ ئەگەر ب رێككەفتنا هەردوویان بیت بۆ دەمەكێ دیاركری، دا هوین وی دەمی بۆ نڤێژكرنێ تەرخان بكەن. پشتی هنگی بزڤڕنەڤە ژیانا هەڤژینیێ، دا ژ بەر خۆنەڕاگرتنا هەوە، ئبلیس هەوە تاقی نەكەت.6ئەز ڤێ چەندێ وەكو دەستویری، نە وەكو فەرمان، دبێژم.7ئەز حەز دكەم هەمی كەس وەكو من بن، لێ هەر ئێكی دیاریا خۆ یا تایبەت ژ خودێ هەیە، یا ئێكی ب ڤی شێوەیە و یا ئێكێ دی ب شێوەیەكێ دیە.8نوكە بۆ بێ هەڤژین و بیژنان[a]  ئەز دبێژم: بۆ وان باشە ئەگەر ئەو وەكو من بمینن.9لێ ئەگەر نەشێن خۆ بگرن، بلا هەڤژینیێ پێك بینن، چنكو هەڤژینیكرن باشترە ژ گڕگرتنێ[b] .10بۆ یێن ب هەڤژین ژی، ئەز فەرمانێ ل وان دكەم، نە ئەز لێ خودان، كو ژن مێرێ خۆ نەهێلیت[c] ،11ئەگەر وێ مێرێ خۆ هێلا ژی، بلا بێ مێر بمینیت یان ژی ل گەل مێرێ خۆ ئاشت ببیتەڤە. زەڵام ژی بلا ژنا خۆ بەرنەدەت.12لێ بۆ یێن دی ئەز دبێژم، نەكو خودان دبێژیت: ئەگەر برایەكی[d]  ژنەكا نەباوەردار هەبیت و ژن یا رازی بیت ل گەل وی بژیت، بلا وێ بەرنەدەت.13ئەگەر ژنەكێ[e]  ژی مێرەكێ نەباوەردار هەبیت و مێر یێ رازی بیت ل گەل وێ بژیت، بلا وی نەهێلیت،14چنكو مێرێ نەباوەردار ب ژنا خۆ پیرۆز دبیت، ژنا نەباوەردار ژی ب مێرێ خۆ یێ باوەردار پیرۆز دبیت، ئەگەر هۆسا نەبا دا زاڕۆكێن هەوە د هەڕمی بن، لێ ب راستی ئەو د پیرۆزن.15لێ ئەگەر نەباوەردار خۆ جودا بكەت، بلا جودا ببیت. خویشك یان برا د رەوشەكا هۆسا دا نە د گرێداینە. خودێ بۆ ئاشتیێ یێ گازی هەوە كری.16تۆ چ دزانی، هەی ژنێ، بەلكو تۆ مێرێ خۆ قورتال بكەی؟ یان تۆ چ دزانی، هەی زەڵام، بەلكو تۆ ژنا خۆ قورتال بكەی؟ل دویڤ گازیكرنا خودێ بژین 17سەرەڕای ڤێ چەندێ، هەر ئێك ل دویڤ وێ بەهرێ یا خودانی بۆ وی دانای، هەروەكو خودێ گازی هەر ئێكی كری، بلا وەسا بژیت. ئەز ڤێ فەرمانێ ل هەمی جڤاكێن باوەرداران دكەم.18ئەگەر ئێكێ سونەتكری هاتە گازیكرن، بلا سونەتبوونا خۆ نە گوهۆڕیت. ئەگەر ئێكێ سونەتنەكری ژی هاتە گازیكرن، بلا خۆ سونەت نەكەت.19سونەتبوون نە یا گرنگە و سونەتنەبوون ژی نە یا گرنگە، لێ یا گرنگ بجهئینانا فەرمانێن خودێیە.20بلا هەر كەسەك د وێ رەوشێ دا بمینیت، یا تێدا هاتیە گازیكرن.21ئەگەر دەمێ تۆ هاتیە گازیكرن، تۆ بەنی بووی، خەمێ نەخۆ. لێ ئەگەر تۆ بشێی ئازاد ببی، دەرفەتێ ژ دەست خۆ نەكە.22چنكو ئەو بەنیێ كو ژ لایێ خودانی ڤە هاتیە گازیكرن، ئەو ئازادكریێ خودانیە. هەروەسا یێ ئازاد ژی، ئەوێ هاتیە گازیكرن، ئەو بەنیێ مەسیحیە.23هوین ب بهایەكێ گران هاتنە كڕین، ئەڤجا نەبنە بەنیێن مرۆڤان.24هەر ئێك ژ هەوە، گەلی خویشك و برایان، د چ رەوشێ دا هاتیە گازیكرن، بلا د وێ رەوشێ دا ل گەل خودێ بمینیت.دەربارەی كوڕك و كچكان 25نوكە دەربارەی كوڕ و كچان[f] ، من چ فەرمان ژ نك خودانی نینن، لێ ئەز، وەكو ئێكێ خودانی دلۆڤانی پێ بری، داكو جهێ باوەریێ بیت، دێ بۆچوونەكێ بێژم.26ژ بەر تەنگاڤیا ڤی دەمی، ئەز دبینم كو بۆ مرۆڤی باشە د رەوشا خۆ دا بمینیت.27ئەگەر تۆ یێ ب ژن بی، داخوازا جودابوونێ نەكە. ئەگەر تۆ یێ بێ ژن بی، داخوازا ژنێ نەكە.28لێ ئەگەر تۆ ژنێ بینی، تۆ گونەهێ ناكەی. ئەگەر كچەك شوی بكەت، گونەهێ ناكەت، لێ وان دێ د ڤێ ژیانێ دا تەنگاڤی هەبن، من ژی دڤێت هەوە ژێ بپارێزم.29مەبەستا من ئەوە، گەلی خویشك و برایان، كو دەم یێ كورت بووی، دا ژ نوكە پێڤە یێن ژن هەی، د وەسا بن هەروەكو وان ژن نەی،30ئەوێن شینیێ دكەن، د وەسا بن هەروەكو ئەو شینیێ نەكەن، ئەوێن شادیێ دكەن، د وەسا بن هەروەكو ئەو شادیێ نەكەن، ئەوێن دكڕن، د وەسا بن هەروەكو د بێ ملك،31ئەوێن ڤێ جیهانێ ب كار دئینن، پێڤە نەهێنە گرێدان، چنكو ئەڤ شێوازێ ژیانێ ل سەر ڤێ جیهانێ بەرەڤ نەمانێ دچیت.32من دڤێت هوین د بێ خەم بن. ئەوێ ژن نەئینای، پویتەی ددەتە كاروبارێن خودانی، كا دێ چەوا خودانی رازی كەت،33لێ یێ ژن ئینای، پویتەی ددەتە كاروبارێن جیهانێ، كا دێ چەوا ژنا خۆ رازی كەت،34هۆسا ئەو ژ دوو لایان ڤە دهێتە كێشان. ئەڤجا ژنا بێ مێر و كچك، پویتەی ددەنە كاروبارێن خودانی، كا دێ چەوا، ژ لایێ لەشی و گیانی ڤە، د پیرۆز بن. لێ ژنا ب مێر، پویتەی ددەتە كاروبارێن جیهانێ، كا دێ چەوا مێرێ خۆ رازی كەت.35ئەز بۆ باشیا هەوە ڤێ دبێژم، نەكو دا دەست و پێیێن هەوە گرێ دەم، لێ ژ پێخەمەت رێكوپێكی و خۆتەرخانكرنێیە بۆ خودانی، بێی كو هزرێن هەوە بەربەڵاڤ ببن.36لێ ئەگەر ئێك هزر دكەت كو ئەو باشیێ د دەرهەقا كچا خۆ دا ناكەت، ئەگەر كچا وی بەرەڤ قەیرەبوونێ ڤە دچیت و پێدڤیە ئەو شوی بكەت، بلا وێ بكەت یا وی دڤێت، ئەو گونەهێ ناكەت، بلا ئەو كچ و دەزگرێ خۆ هەڤژینیێ پێك بینن.37لێ ئەگەر ئێك ژ دلێ خۆ یێ قاییل بیت و یێ نەچار نەبیت، لێ وی دەستهەلات ل سەر حەزا خۆ هەبیت، ئەو بڕیارا وی ژ دلێ خۆ دای بۆ هندێ بیت كو كچا خۆ نەدەتە شوی، هنگی ئەوی باش كر.38ئەڤجا یێ كچا خۆ بدەتە شوی، ئەوی باش كر و یێ نەدەتە شوی، ئەوی باشتر كر.دەربارەی بیژنان 39ژن گرێدای مێرێ خۆیە، هندی یێ ساخ بیت. لێ ئەگەر مێر مر[g] ، ئەو یا ئازادە شوی ب وی بكەت یێ وێ دڤێت، ب مەرجەكی كو وی كەسی باوەری ب خودانی هەبیت.40لێ ئەو ژن دێ یا بەختەوەرتر بیت، ئەگەر وەكو خۆ بمینیت، ئەڤە بۆچوونا منە و ئەز هزر دكەم گیانێ خودێ من ژی بڕێڤە دبەت.
a.  7‏:8 د پەرتووكا پیرۆز دا مەبەست ژ ‹بیژن› ئەو ژنە یا مێرێ وێ مری، نە یا بەردای.
b.  7‏:9 q گڕ: ب عەرەبی ‹شهوة›
c.  7‏:10 مەتتا 5‏:32؛ 19‏:9؛ لوقا 16‏:18
d.  7‏:12 مەبەست پێ مێرێ باوەردار. 
e.  7‏:13 مەبەست پێ ژنا باوەردار.
f.  7‏:25 مەبەست پێ ئەون یێن ژن نەئینای و شوی نەكری.
g.  7‏:39 دەق و دەق: ‹ئەگەر مێر نڤست›.

1 كورنتۆس   به‌شێ 61 كورنتۆس   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 8پرسا خوارنا گۆشتێ بۆ پووتان (صەنەمان) دهێتە پێشكێشكرن 1نوكە ژی دەربارەی قوربانێن بۆ پووتان دهێنە پێشكێشكرن: ئەم دزانین، كو مە هەمیان زانین هەیە. زانین دفنبلندیێ پەیدا دكەت، لێ حەزژێكرن ئاڤا دكەت.2ئەگەر ئێك هزر بكەت، كو ئەو تشتەكی دزانیت، هێشتا ئەو چ نزانیت، هەروەكو پێدڤیە ئەو بزانیت.3لێ ئەگەر ئێك حەز ژ خودێ دكەت، ئەو ل نك خودێ یێ نیاسە.4ئەڤجا سەبارەت خوارنا قوربانێن بۆ پووتان دهێنە پێشكێشكرن: ئەم دزانین پووتان هەبوونا خۆ یا راستەقینە ل جیهانێ نینە و ژبلی ئێكی چ خودێیێن دی نینن.5خۆ ئەگەر هندەك هەبن ب خودێ بهێنە بناڤكرن ژی، چ ل ئەردی و چ ل ئەسمانی، وەك چەوا گەلەك خوداوەند و گەلەك خودان ژی هەنە،6لێ ژ بۆ مە ب تنێ خودێیەك هەیە: باب، سەرەكانیا هەمی تشتانە و ئەم ژی بۆ وی یێن هەین. مە ب تنێ خودانەك ژی هەیە: عیسایێ مەسیح، ئەوێ هەمی تشت ب وی پەیدا بووینە و ئەم ژی ب وی یێن هەین.7لێ ئەڤ زانینە ل نك هەمی كەسان نینە. هندەك هیبووینە[a]  پووتان و هەتا نوكە گۆشتی دخۆن هەروەكو ئەو گۆشت بۆ پووتان هاتبیتە پێشكێشكرن، ئەڤجا وژدانا وان یا لاواز دهەڕمیت.8خوارن مە نێزیكی خودێ ناكەت. ئەگەر ئەم نەخۆین چ ژ مە كێم نابیت، ئەگەر بخۆین ژی چ زێدە نابیت.9لێ د هشیار بن، دا ئەڤ ئازادیا هەوە نەبیتە ئەگەرێ هەلنگفتنا لاوازان.10ئەگەر تۆ خودانێ وێ زانینێی و كەسەكێ وژدانا وی یا لاواز تە ببینیت كو تۆ ل پەرستگەها پووتان ل سەر سفرێ یێ روینشتی، ما ئەو ناهێتە هاندان كو ژ قوربانێن بۆ پووتان دهێنە پێشكێشكرن بخۆت؟11ئەڤجا ب رێكا زانینا تە، ئەوێ لاواز، ئەو برایێ كو مەسیح ژ بەر وی مری، دهێتە وێرانكرن.12هۆسا، دەمێ هوین د دەرهەقا برایان دا گونەهێ دكەن و وژدانا وان یا لاواز بریندار دكەن، هوین د دەرهەقا مەسیحی دا گونەهێ دكەن.13لەوما ئەگەر خوارن ببیتە ئەگەرێ هەلنگفتنا برایێ من، ئەز چ جاران گۆشتی ناخۆم، دا ئەز برایێ خۆ نەهەلنگێڤم.
a.  8‏:7 q هیبوون: ئانكو راهاتن

1 كورنتۆس   به‌شێ 71 كورنتۆس   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 9مافێن هنارتیان 1ما ئەز نە یێ ئازادم؟ ما ئەز نە هنارتیمە؟ ما من خودانێ مە عیسا نەدیتیە؟ ما هوین نە بەرهەمێ وی كارینە یێ ئەز بۆ خودانی دكەم؟2خۆ ئەگەر ئەز بۆ هندەكێن دی هنارتی نەبم ژی، بێگۆمان بۆ هەوە ئەز هنارتیمە، چنكو هوین موهرا منن كو ئەز هنارتیێ خودانیمە.3بۆ ئەوێن لێپرسینێ ل گەل من دكەن، ئەڤە بەڕەڤانیا منە:4ما مە ماف نینە كو ئەم بخۆین و ڤەخۆین؟5ما مە ماف نینە، وەكو هنارتیێن دی و برایێن خودانی و كیفاسی[a] ، ببینە خودان هەڤژینەكا باوەردار و ل گەل خۆ ببەین دەمێ دگەڕیێین؟6یان ب تنێ ئەز و بارناباس ئەوین یێن پێدڤیە بۆ نانێ خۆ یێ رۆژانە كار بكەن؟7كی ل سەر كیستێ خۆ لەشكەریێ دكەت؟ كی رەزەكی ددانیت و ژ بەرهەمێ وی ناخۆت؟ یان كی شڤانیێ ل كەرەكێ پەزی دكەت و ژ شیرێ وی پەزی ڤەناخۆت؟8ما ئەز ڤان تشتان ژ نك خۆ دبێژم؟ ما دەستوور ژی ڤان تشتان نابێژیت؟9چنكو د دەستوورێ مووسای دا هاتیە نڤیسین: «دەڤێ گای گرێ نەدە، دەمێ گێرێ دكەت.»[b]  ئایا خودێ خەما گای دخۆت؟10یان ڤێ چەندێ ب تەمامی بۆ مە نابێژیت؟ بەلێ، ئەڤە بۆ مە هاتیە نڤیسین، چنكو یێ جۆتی دكەت، دڤێت ب هیڤی ڤە جۆتی بكەت و یێ گێرێ دكەت، دڤێت ب وێ هیڤیێ گێرێ بكەت، كو هەر ئێك دێ بەهرا خۆ ژێ هەلگریت.11ئەگەر مە تشتێن روحانی د هەوە دا چاندبن، ما تشتەكێ مەزنە كو ئەم تشتێن ماددی ژ هەوە بدروین؟12ئەگەر هندەكێن دی ماف هەبیت كو هاریكاریێن ماددی ژ هەوە وەرگرن، ما مە پتر ماف نینە؟ لێ مە ئەڤ مافە ب كار نەئینا، بەلكو ئەم خۆ ل بەر هەر تشتەكی دگرین، دا چ ئاستەنگان بۆ مزگینیا مەسیحی چێنەكەین.13ما هوین نزانن، ئەوێن د پەرستگەهێ دا كار دكەن، خوارنا خۆ ژ پەرستگەهێ پەیدا دكەن و یێن خزمەتا قوربانگەهێ دكەن، بەهرا خۆ ژ قوربانگەهێ دبەن؟[c] 14ب هەمان شێوەی ژی، خودانی فەرمان دا كو ئەوێن مزگینیێ رادگەهینن، ژیارا وان ل سەر مزگینیێیە.[d] 15لێ من چ ژ ڤان مافان ب كار نەئینان و ئەز ڤان تشتان نانڤیسم دا بۆ من بهێنە كرن، چنكو بۆ من مرن باشترە ژ وێ چەندێ كو ئێك من ژ ڤێ شانازیێ بێبەهر بكەت.16ئەگەر ئەز مزگینیێ رابگەهینم، بۆ من نە جهێ شانازیێیە، چنكو ئەو فەراتیەكە ل سەر ملێ من هاتیە دانان. نەخوزیكێن من ئەگەر مزگینیێ رانەگەهینم!17و ئەگەر من ئەڤ چەندە ب حەزا خۆ كربا، دا من خەلات هەبیت، لێ ئەگەر نە ب حەزا خۆ دكەم، ئەڤە بریكاری ب من هاتیە دان.18ئێدی خەلاتێ من چیە؟ خەلاتێ من ئەوە كو دەمێ ئەز مزگینیێ رادگەهینم، ئەز مزگینیێ بێ بەرامبەر بدەم، بێی كو مافێ خۆ یێ د مزگینیێ دا ب كار بینم.19ئەز ژ لایێ هەمی كەسان ڤە یێ ئازادم، لێ من خۆ كرە بەنیێ هەمی كەسان، دا ئەز هێشتا پتر مرۆڤان قازانج بكەم.20ل گەل جوهیان من خۆ وەكو جوهیان لێ كر، دا جوهیان قازانج بكەم. ل گەل ئەوێن د بن دەستهەلاتا دەستووری دا، هەر چەندە ئەز ب خۆ د بن دەستهەلاتا دەستووری دا نینم، لێ من خۆ وەكو وان لێ كر یێن د بن دەستهەلاتا دەستووری دا، دا ئەوێن د بن دەستهەلاتا دەستووری دا قازانج بكەم.21ل گەل ئەوێن بێ دەستوور، هەر چەندە ئەز یێ بێ دەستوورێ خودێ نینم و ئەز یێ د بن دەستهەلاتا دەستوورێ مەسیحی دا، لێ من خۆ وەكو یێن بێ دەستوور لێ كر، دا ئەوێن بێ دەستوور قازانج بكەم.22ل گەل لاوازان من خۆ لاواز كر، دا ئەز یێن لاواز قازانج بكەم. ئەز بۆ هەمی كەسان یێ بوویمە هەمی تشت، دا ب هەر شێوەیەكێ هەبیت بشێم هندەكان قورتال بكەم.23ئەز ڤان هەمی تشتان ژ پێخەمەت مزگینیێ دكەم، دا د بەرەكەتێن وێ دا پشكدار بم.24ما هوین نزانن ئەوێن ل یاریگەهێ غاردانێ دكەن، هەمی دكەنە غار، لێ ب تنێ ئێك خەلاتی وەردگریت؟ هوین ژی هۆسا بكەنە غار، دا خەلاتی وەربگرن.25هەر وەرزشڤانەك، د هەمی بیاڤان دا خۆ دئێخیتە بن راهێنانەكا دژوار. ئەو ڤێ چەندێ دكەن داكو تانجەكا ژ ناڤ دچیت ب دەست ڤە بینن، لێ ئەم وێ چەندێ دكەین داكو تانجەكا ژ ناڤ نەچیت ب دەست ڤە بینین.26لەوما ئەز وەكو ئێكێ بێ ئارمانج ناكەمە غار، كولمانێ ژی وەكو وی ناكەم یێ ل بای ددەت.27ئەز دژواریێ ل لەشێ خۆ دكەم و وی دكەمە بەنی، دا پشتی من ئامۆژگاری ل هندەكێن دی كری، ئەز ب خۆ ژ یاریێ نەهێمە دەرئێخستن.
a.  9‏:5 ناڤێ ئارامی یێ ‹پەترۆس›یە.
b.  9‏:9 گۆتارا مووسای 25‏:4
c.  9‏:13 گۆتارا مووسای 18‏:1
d.  9‏:14 لوقا 10‏:7‏-8

1 كورنتۆس   به‌شێ 81 كورنتۆس   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 10ژ پووتپەرێسیێ (صەنەمپەرێسیێ) دویر بن 1من نەڤێت هوین، گەلی خویشك و برایان، د بێ ئاگەهـ بن كو بابكالێن مە هەمی د بن عەوری دا بوون و هەمی ژ دەریایێ دەرباز بوون،[a] 2هەمی د عەوری و د دەریایێ دا هاتنە تافیركرن و هۆسا ب مووسای ڤە هاتنە گرێدان،3هەمیان هەمان خوارنا روحانی خوار،[b] 4هەمیان ژی هەمان ڤەخوارنا روحانی ڤەخوار. چنكو ژ وی كەڤرێ روحانی ڤەدخوار[c] ، یێ ل گەل وان دهات، ئەو كەڤر ژی مەسیح بوو.5لێ خودێ ژ پڕانیا وان یێ رازی نەبوو، ئەڤجا تەرمێن وان ل بیابانێ بەڵاڤە بوون.[d] 6ئەڤان تشتان بۆ مە وەكو نموونە روی دا، دا دلێ مە نەچیتە تشتێن خراب، هەروەكو دلێ وان چوویێ.[e] 7نەبنە پووتپەرێس ژی هەروەكو هندەك ژ وان بووینێ، كا چەوا هاتیە نڤیسین: «مللەت بۆ خوارن و ڤەخوارنێ روینشت، پاشی بۆ كەیفكرنێ رابوو.»[f] 8پێدڤیە ئەم دەهمەنپیسیێ ژی نەكەین، هەروەكو هندەك ژ وان دەهمەنپیسی كری، ئینا د رۆژەكێ دا بیست و سێ هزار كەس مرن.[g] 9مەسیحی تاقی نەكەین ژی هەروەكو هندەك ژ وان تاقی كری، ئینا ژ لایێ ماران ڤە هاتنە ژناڤبرن.[h] 10پتەپتێ ژی نەكەن هەروەكو هندەك ژ وان پتەپت كری، ئینا ژ لایێ فریشتەیێ وێرانكەر ڤە هاتنە ژناڤبرن.[i] 11ئەڤ هەمی تشتە وەكو نموونە ب سەرێ وان هاتن و ئەو هاتینە نڤیسین داكو بۆ مە، ئەوێن دویماهیا سەردەمان ب سەرێ وان هاتی، ببنە ئاگەهداری.12ئەڤجا یێ هزر دكەت ئەو قاییم یێ راوەستیایە، بلا هشیار بیت كو نەكەڤیت.13چ تاقیكرن ب سەرێ هەوە نەهاتینە، ژبلی یێن ب سەرێ هەمی مرۆڤان دهێن. خودێ یێ دلسۆزە[j] : ئەو ناهێلیت هوین زێدەتر ژ شیانا هەوە بهێنە تاقیكرن، ئەو دێ ل گەل تاقیكرنێ دەرگەهەكێ خۆ رزگاركرنێ ژی ڤەكەت، دا هوین بشێن خۆ ل بەر بگرن.14ژ بەر ڤێ چەندێ، خۆشتڤیێن من، ژ پووتپەرێسیێ بڕەڤن.15ئەز وەسا دئاخڤم هەروەكو ئاخفتنا من بۆ كەسێن ئاقلمەند بیت. هوین ب خۆ ئاخفتنا من بهەلسەنگینن.16پەرداغا سوپاسیكرنێ[k]  یا ئەم ژ بەر وێ سوپاسیێ دكەین، ما نە پشكداریە د خوینا مەسیحی دا؟ ئەو نانێ ئەم كەر دكەین، ما نە پشكداریە د لەشێ مەسیحی دا؟[l] 17ئەڤجا ئەم، سەرەڕای گەلەكیا خۆ لەشەكین، چنكو ب تنێ نانەك یا هەی و ئەم هەمی د خوارنا وێ نانێ دا د پشكدارین.18ل گەلێ ئیسرائیل بنێڕن: ما ئەوێن قوربانان دخۆن نە پشكدارێن قوربانگەهێنە؟[m] 19ئەڤجا مەبەستا من چیە؟ ما قوربانێ بۆ پووتان دهێتە پێشكێشكرن تشتەكێ گرنگە؟ ما پووت تشتەكێ گرنگە؟20نەخێر! لێ مەبەستا من ئەوە كو تشتێن پووتپەرێس پێشكێش دكەن، ئەو بۆ ئەجنەیان پێشكێش دكەن، نەكو بۆ خودێ. من ژی نەڤێت هوین ل گەل ئەجنەیان د پشكدار بن.[n] 21هوین نەشێن ژ پەرداغا خودانی و ژ پەرداغا ئەجنەیان ژی ڤەخۆن، هەروەسا هوین نەشێن پشكدارێن سفرا خودانی و سفرا ئەجنەیان ژی بن.22ما مە دڤێت ئیرەییا خودانی[o]  بئازرینین؟ ما ئەم ژ وی بهێزترین؟هەمی تشتان بۆ مەزناهیا خودێ بكەن 23دبێژن: «هەمی تشت د حەلالن»، لێ هەمی تشت ب مفا نینن. «هەمی تشت د حەلالن»، لێ هەمی تشت ئاڤەدانیێ ناكەن.24بلا هەر كەس نە ل بەرژەوەندیا خۆ، لێ ل بەرژەوەندیا یێن دی بگەڕیێت.25هەر تشتەكێ ل گۆشتفرۆشیێ دهێتە فرۆتن بخۆن، بێی كو هوین ژ پێخەمەت وژدانێ پرسیارێ ل دۆر وی گۆشتی بكەن،26چنكو «ئەرد و هەمی تشتێن تێدا، یێن خودانینە.»[p] 27ئەگەر نەباوەردارەك هەوە داخواز بكەت و هەوە بڤێت بچن، هەر تشتێ دانیتە بەر هەوە بخۆن، بێی كو هوین ژ پێخەمەت وژدانێ پرسیارێ ل دۆر وێ خوارنێ بكەن.28لێ ئەگەر ئێك بێژیتە هەوە: «ئەڤە گۆشتێ قوربانیە»، ژ پێخەمەت وی یێ ئەڤ چەندە گۆتیە هەوە و ژ پێخەمەت وژدانێ نەخۆن.29مەبەستا من نە وژدانا هەوەیە، لێ وژدانا یێ دیە. چنكو ما بۆچی ئازادیا من ژ لایێ وژدانا كەسەكێ دی ڤە بهێتە سنووردان؟30ئەگەر ئەز د خوارنەكێ دا یێ پشكدار بم و سوپاسیا خودێ بكەم، ئەڤجا بۆچی ئەز ژ بەر تشتێ من بۆ وی سوپاسی كری بهێمە تاوانبار كرن؟31ئەڤجا ئەگەر هوین بخۆن، یان ڤەخۆن، یان چ تشتێ بكەن، هەمی تشتان بۆ مەزناهیا خودێ بكەن.32نە بۆ جوهیان، نە بۆ مللەتێن دی و نە ژی بۆ جڤاكا گازیكریێن خودێ، نەبنە ئاستەنگ،33هەروەكو ئەز ژی هەوڵ ددەم د هەر تشتی دا هەمیان رازی بكەم، ئەز ل مفایێ خۆ ناگەڕیێم، لێ ئەز ل مفایێ گەلەكان دگەڕیێم، دا ئەو قورتال ببن.
a.  10‏:1 دەركەفتن 13‏:21‏-22؛ 14‏:22‏-29 
b.  10‏:3 مەبەست پێ ‹مەننا›یە. ل فەرهەنگۆكێ بنێڕە. 
c.  10‏:4 دەمێ خودێ بۆ وان ئاڤ ژ كەڤری دەرئێخستی. بنێڕە دەركەفتن 17‏:6؛ سەرژمێری 20‏:11 
d.  10‏:5 سەرژمێری 14‏:29‏-30
e.  10‏:6 سەرژمێری 11‏:4
f.  10‏:7 دەركەفتن 32‏:6
g.  10‏:8 سەرژمێری 25‏:1‏-18
h.  10‏:9 سەرژمێری 21‏:5‏-6
i.  10‏:10 سەرژمێری 16‏:41‏-49
j.  10‏:13 q دلسۆز: ئانكو وەفادار
k.  10‏:16 مەبەست پێ ئەو پەرداغە یا د شیڤا خودانی دا نیشانا رشتنا خوینا مەسیحیە. بنێڕە 1 كورنتۆس 11‏:23‏-26
l.  10‏:16 مەتتا 26‏:26‏-28
m.  10‏:18 پەرستن و پیرۆزی 6‏:7
n.  10‏:20 گۆتارا مووسای 32‏:17
o.  10‏:22 q ئیرە: ب عەرەبی ‹غیرە›.
p.  10‏:26 زەبوور 24‏:1؛ 50‏:12؛ 89‏:11

1 كورنتۆس   به‌شێ 91 كورنتۆس   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 111چاڤ ل من بكەن، هەروەكو ئەز چاڤ ل مەسیحی دكەم.[a] سەرنخافتن ل دەمێ نڤێژێ 2ئەز پەسنا[b]  هەوە دكەم، كو د هەمی تشتان دا هوین من دئیننە بیرا خۆ و نەریتێن من داینە هەوە، ب جهـ دئینن.3لێ من دڤێت هوین بزانن كو سەرێ هەر زەڵامەكی مەسیحە، سەرێ ژنێ مێرە و سەرێ مەسیحی ژی خودێیە.4هەر زەڵامەكێ نڤێژێ بكەت یان پەیاما خودێ رابگەهینیت و سەرێ وی یێ نخافتی بیت، ئەو سەرێ خۆ شەرمزار دكەت.5لێ هەر ژنكەكا نڤێژێ بكەت یان ژی پەیاما خودێ رابگەهینیت و یا سەركۆل بیت، ئەو سەرێ خۆ شەرمزار دكەت، چنكو ئەو هەمان تشتە هەروەكو سەرێ وێ هاتیە حووچكرن.6ئەگەر ژنك سەرێ خۆ نەنخێڤیت، بلا پرچا خۆ بتراشیت! لێ ئەگەر بۆ ژنكێ شەرمزاری بیت كو سەرێ خۆ بتراشیت یان حووچ بكەت، بلا سەرێ خۆ بنخێڤیت.7نابیت زەڵام سەرێ خۆ بنخێڤیت، چنكو ئەو وێنە و مەزناهیا خودێیە. لێ ژن مەزناهیا زەڵامیە.8چنكو زەڵام ژ ژنێ چێنەبوو، لێ ژن ژ زەڵامی چێبوو.[c] 9هەروەسا زەڵام بۆ ژنێ نەهاتە ئافراندن، لێ ژن بۆ زەڵامی هاتە ئافراندن.10لەوما پێدڤیە ژنكێ دەستهەلات ل سەر سەرێ خۆ هەبیت، ژ بەر فریشتەیان.11سەرەڕای ڤێ چەندێ، ل نك خودانی نە ژن ژ زەڵامی یا سەربخۆیە، نە ژی زەڵام ژ ژنێ یێ سەربخۆیە.12چنكو كا چەوا ژن ژ زەڵامی چێبوو، زەڵام ژی وەسا ب ژنێ ژ دایك دبیت، لێ هەمی تشت ژ خودێنە.13هوین ب خۆ بهەلسەنگینن: ما د جهێ خۆ دایە، ژنك نڤێژێ بۆ خودێ بكەت و یا سەركۆل بیت؟14ما سرۆشت ب خۆ هەوە فێر ناكەت، كو زەڵام ئەگەر پرچا خۆ درێژ بكەت، بۆ وی شەرمزاریە،15لێ ئەگەر ژنكێ پرچەكا درێژ هەبیت، بۆ وێ شانازیە؟ چنكو پرچا وێ بۆ نخافتنێ ب وێ هاتیە دان.16لێ ئەگەر ئێكی بڤێت گەنگەشەیێ ل سەر بكەت، مە نەریتەكێ دی نینە، هەروەسا جڤاكێن گازیكریێن خودێ ژی نینە.شیڤا خودانی 17لێ ئەز ب ڤان راسپاردەیان پەسنا هەوە ناكەم، چنكو دەمێ هوین كۆمبوونێ دكەن، زیان ژ قازانجی پترە.18یا ئێكێ، ئەز دبهیسم كو دەمێ هوین وەكو جڤاكا باوەرداران كۆمبوونێ دكەن، دووبەرەكی د ناڤبەرا هەوە دا هەنە و تا رادەیەكی ئەز باوەر ژ ڤێ چەندێ دكەم.19بێگۆمان دڤێت د ناڤ هەوە دا دووبەرەكی هەبن، دا دیار ببیت كا د ناڤ هەوە دا كینە ژ لایێ خودێ ڤە د پەسەندن.20ئەڤجا دەمێ هوین كۆمبوونێ دكەن، ئەو نە شیڤا خودانیە هوین دخۆن،21چنكو ل سەر خوارنێ هەر ئێك بێی كو خۆ ل هیڤیا كەسێ بگریت شیڤا خۆ دخۆت، ئەڤجا ئێك برسی دمینیت و ئێكێ دی سەرخۆش دبیت.22ما هەوە مال نینن كو هوین تێدا بخۆن و ڤەخۆن؟ یان هوین سڤكاتیێ ب جڤاكا گازیكریێن خودێ دكەن و دەستكورتان ددەنە شەرمێ؟ ئەڤجا ئەز چ بێژمە هەوە؟ ئایا ئەز پەسنا هەوە بكەم؟ نەخێر، ئەز ل سەر ڤێ چەندێ پەسنا هەوە ناكەم!23ئەڤ تشتێ من دایە هەوە، من ژ خودانی وەرگرتیە: ل وێ شەڤا خودان عیسا هاتیە رادەستكرن، وی نان هەلگرت24و پشتی سوپاسی كری، نان كەر كر و گۆت: «ئەڤە لەشێ منە، یێ كو بۆ هەوەیە. هوین ڤێ چەندێ بۆ بیرئینانا من بكەن.»25هەروەسا پشتی شیڤێ پەرداغ ژی هەلگرت و گۆت: «ئەڤ پەرداغە پەیمانا نویە ب خوینا من. ڤێ چەندێ بۆ بیرئینانا من بكەن، هەر جارەكا هوین ڤەخۆن.»[d] 26هەر جارەكا هوین ڤی نانی بخۆن و ڤێ پەرداغێ ڤەخۆن، هوین مرنا خودانی ددەنە زانین، تاكو ئەو دهێت.27لەوما هەر كەسێ ب شێوەیەكێ نەهێژا ڤی نانی بخۆت یان پەرداغا خودانی ڤەخۆت، ئەو دێ د دەرهەقا لەش و خوینا خودانی دا یێ گونەهبار بیت.28ئەڤجا بلا مرۆڤ خۆ تاقی بكەت، پاشی ژ نانی بخۆت و ژ پەرداغێ ڤەخۆت.29چنكو هەر ئێكێ بخۆت و ڤەخۆت، ئەگەر لەشێ خودانی ل بەر چاڤ وەرنەگریت، ئەو بۆ گونەهباركرنا خۆ دخۆت و ڤەدخۆت.30ژ بەر ڤێ چەندێ، گەلەك لاواز و نەساخ د ناڤ هەوە دا هەنە، هندەكێن نڤستی[e]  ژی.31لێ ئەگەر مە دادوەری ل سەر خۆ كربا، ئەم نەدهاتینە دادكرن.32لێ دەمێ ئەم ژ لایێ خودانی ڤە بهێینە دادكرن، ئەو مە تەمبی دكەت، دا ل گەل جیهانێ نەهێینە گونەهبار كرن.33ئەڤجا گەلی خویشك و برایان، دەمێ هوین بۆ خوارنێ كۆم دبن، ل هیڤیا ئێكودوو بمینن.34ئەگەر ئێكێ برسی بیت، بلا ل مالا خۆ بخۆت، دا كۆمبوونا هەوە نەبیتە ئەگەرێ گونەهباركرنا هەوە. دەربارەی تشتێن ماین ژی، دەمێ ئەز بهێمە نك هەوە، دێ رێك ئێخم.
a.  11‏:1 1 كورنتۆس 4‏:16؛ فیلیپی 3‏:17
b.  11‏:2 q پەسن: مەدح و سەنا
c.  11‏:8 دەستپێكرن 2‏:18‏-23
d.  11‏:24‏-25 لوقا 22‏:19‏-20
e.  11‏:30 مەبەست پێ مرینە

1 كورنتۆس   به‌شێ 101 كورنتۆس   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 12پرسا بەهرەیێن روحانی 1نوكە ژی دەربارەی بەهرەیێن روحانی، گەلی خویشك و برایان، من نەڤێت هوین نەزان بمینن.2هوین دزانن كو دەمێ هوین پووتپەرێس[a]  بوون، دلێ هەوە بەرەڤ پووتێن لال ڤە دهاتە برن و هوین دهاتنە د سەر دا برن.3لەوما من دڤێت هوین تێبگەهن: كەسەك كو ب رێكا گیانێ خودێ دئاخڤیت نابێژیت: «نفرین ل عیسای بن!» كەس ژی نەشێت بێژیت: «عیسا خودانە» ئەگەر ب رێكا گیانێ پیرۆز نەبیت.4ئەڤجا جۆرێن بەهرەیێن روحانی هەنە، لێ هەمان گیانە.5جۆرێن خزمەتێ هەنە، لێ هەمان خودانە.6جۆرێن كاران هەنە، لێ هەمان خودێیە، ئەوێ وان هەمی كاران د هەمیان دا ئەنجام ددەت.7لێ دیاربوونا گیانی[b]  ژ پێخەمەت مفایێ گشتی بۆ هەر كەسەكی دهێتە دان.8ئەڤجا بۆ ئێكی ب رێكا گیانی پەیاما ئاقلمەندیێ دهێتە دان و بۆ ئێكێ دی ب رێكا هەمان گیانی پەیاما زانینێ،9بۆ ئێكی ب هەمان گیانی باوەری و بۆ ئێكێ دی ب هەمان گیانی بەهرەیێن ساخكرنا نەخۆشان دهێتە دان،10بۆ ئێكی شیان كو حنێران[c]  بكەت، بۆ ئێكی راگەهاندنا پەیاما خودێ، بۆ ئێكی شیانا ڤاڤارتنا گیانان، بۆ ئێكی ئاخفتن ب زمانێن جۆراوجۆر و بۆ ئێكێ دی وەرگێڕانا زمانان[d]  دهێتە دان.11ئەڤە هەمی كارێ ئێك گیان و هەمان گیانە، ئەوێ ل دویڤ حەزا خۆ وان ل سەر هەر ئێكی ب تایبەتی لێكڤە دكەت.ئێك لەش و گەلەك ئەندام 12كا چەوا لەش ئێكە و گەلەك ئەندام هەنە، هەروەسا سەرەڕای كو ئەندامێن لەشی گەلەكن، لێ ئەو هەمی ئێك لەشن، مەسیح ژی یێ وەسایە.[e] 13چنكو ئەم هەمی ب گیانەكی هاتینە تافیركرن، دا ببینە لەشەك، چ جوهی بین یان یونانی، بەنی بین یان ئازاد، خودێ ئەم هەمی ژ هەمان گیان داینە ڤەخوارنێ.14هەروەسا لەش نە ب تنێ ئەندامەكە، لێ گەلەك ئەندامن.15ئەگەر پێ بێژیت: «چنكو ئەز نە دەستم، ئەز نە ژ لەشیمە»، ب ڤێ چەندێ ئەو نە ژ دەرڤەی لەشیە.16ئەگەر گوهـ بێژیت: «چنكو ئەز نە چاڤم، ئەز نە ژ لەشیمە»، ب ڤێ چەندێ ئەو نە ژ دەرڤەی لەشیە.17ئەگەر هەمی لەش چاڤ با، ئایا كا بهیستن؟ ئەگەر هەمی گوهـ با، ئایا كا بێهنكرن؟18لێ ب راستی خودێ هەر ئێك ژ ئەندامان ل دویڤ حەزا خۆ د لەشی دا دانا.19ئەگەر هەمی ئەندامەك با، ئایا كا لەش؟20لێ ب راستی ئەندام گەلەكن و لەش ئێكە.21چاڤ نەشێت بێژیتە دەستی: «من پێدڤی ب تە نینە!» سەر ژی نەشێت بێژیتە پێیان: «من پێدڤی ب هەوە نینە!»22ب تەمامی بەروڤاژی ڤێ چەندێ، ئەندامێن لەشی یێن مرۆڤ هزر دكەن د لاوازن، ئەو گەلەك د پێدڤینە.23ئەندامێن لەشی یێن ئەم هزر دكەین د بێڕێزن، ئەم رێزەكا باشتر ددەینێ. ئەندامێن مە یێن جهێ شەرمێ، پتر ب خەمخۆری دهێنە نخافتن،24لێ ئەندامێن مە یێن نە جهێ شەرمێ، پێدڤی ب ڤێ چەندێ نینە. لێ خودێ هۆسا لەش پێك ئینا، وی رێزەكا باشتر دا یێ كێم رێز،25دا دووبەرەكی د لەشی دا نەبیت، لێ ئەندام هەمان پویتەی ب ئێكودوو بدەن.26ئەگەر ئەندامەك بئێشیت، هەمی ئەندام ل گەل وی دئێشن. ئەگەر رێز ل ئەندامەكی بهێتە گرتن، هەمی ئەندام ل گەل وی دلخۆش دبن.27ئەڤجا هوین لەشێ مەسیحینە و هەر ئێك ژ هەوە ئەندامەكێ ویە.28خودێ د ناڤ جڤاكا باوەرداران دا ئەڤە دانان: یێن ئێكێ هنارتی، یێن دوویێ پێغەمبەر، یێن سێیێ مامۆستا، پاشی یێن بەهرەیا حنێران هەی، پاشی یێن بەهرەیێن ساخكرنا نەخۆشان، هاریكاریكرنێ، بڕێڤەبرنێ و ئاخفتنێ ب زمانێن جۆراوجۆر هەی.[f] 29ما هەمی هنارتینە؟ ما هەمی پێغەمبەرن؟ ما هەمی مامۆستانە؟ ما هەمی حنێران دكەن؟30ما هەمیان بەهرەیا ساخكرنا نەخۆشان هەیە؟ ما هەمی ب زمانێن دی دئاخڤن؟ ما هەمی زمانێن دی وەردگێڕن؟31ئەڤجا مەرەقدارێن بەهرەیێن مەزنتر بن.نوكە ئەز ژی دێ رێكەكا گەلەك باشتر ژ هەمیان نیشا هەوە دەم.
a.  12‏:2 q پووتپەرێس: صەنەمپەرێس
b.  12‏:7 ئانكو دیاربوونا گیانێ پیرۆز ب رێكا بەهرەیێن روحانی
c.  12‏:10 q حنێر: ب عەرەبی ‹معجزة›
d.  12‏:10 q وەرگێڕانا زمانان: مەبەست پێ شیانا ئاخفتن یان وەرگێڕانێ ژ زمانەكێ كو مرۆڤ ب رێكێن سرۆشتی فێری وی زمانی نەبوویە، لێ خودێ وێ شیانێ ددەتێ. بنێڕە كارێن هنارتیان 2‏:1‏-11
e.  12‏:4‏-12 رۆما 12‏:4‏-8
f.  12‏:28 ئەفەسۆس 4‏:11‏-12

1 كورنتۆس   به‌شێ 111 كورنتۆس   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 13هێژاترین رێك حەزژێكرنە 1ئەگەر ئەز ب زمانێن مرۆڤ و فریشتەیان بئاخڤم، لێ من حەزژێكرن نەبیت، ئەو ئەز وەكو وێ سێلا سفری لێ هاتم، ئەوا ب قوتانێ تنگە تنگێ دكەت یان ژی زەنگلەكێ[a]  زنگە زنگێ دكەت.2ئەگەر من بەهرەیا راگەهاندنا پەیاما خودێ هەبیت و هەمی نهێنیان و هەمی زانینێ بزانم و ئەگەر من باوەریەكا تەمام هەبیت، كو چیایان پێ ڤەگوهێزم، لێ من حەزژێكرن نەبیت، ئەو ئەز چ نینم.[b] 3ئەگەر ئەز هەمی مالێ خۆ ل سەر بەلەنگازان بەڵاڤە بكەم و لەشێ خۆ بۆ سۆتنێ دانم، لێ من حەزژێكرن نەبیت، ئەڤە من چ قازانج نەكر.4حەزژێكرن یا بێهنفرەهە، حەزژێكرن یا دلنازكە. حەزژێكرن چاڤپێڕانەبوونێ ناكەت، شانازیێ ب خۆ نابەت، دفنا خۆ بلند ناكەت،5رەفتارێن كرێت ناكەت، بزاڤێ بۆ بەرژەوەندیا خۆ ناكەت، زوی تۆڕە نابیت، شاشیێن كەسێن دی د دلێ خۆ دا هەلناگریت،6ل سەر خرابیێ دلخۆش نابیت، لێ ل سەر راستیێ دلخۆش دبیت،7خۆ ل بەر هەمی تشتان دگریت، باوەر ژ هەمی تشتان دكەت، دەربارەی هەمی تشتان دەست ژ هیڤیێ بەرنادەت، بێهنا خۆ ل سەر هەمی تشتان فرەهـ دكەت.8حەزژێكرن چ جاران ب دویماهی ناهێت. لێ بەهرەیا پەیام راگەهاندنێ دێ ژ كار كەڤیت، بەهرەیا ئاخفتنێ ب زمانێن دی دێ ب دویماهی هێت و بەهرەیا زانینێ دێ ژ كار كەڤیت،9چنكو زانینا مە نە یا كاملە و پەیام راگەهاندنا مە ژی نە یا كاملە.10لێ دەمێ تشتێ كامل بهێت، ئەوێ نەكامل دێ ژ كار كەڤیت.11دەمێ ئەز زاڕۆك بووم، ئەز وەكو زاڕۆكان دئاخفتم، من وەكو زاڕۆكان هزر دكر، ئەز وەكو زاڕۆكان د تشتان دگەهشتم. دەمێ ئەز بوویمە زەڵام، من دەست ژ تشتێن زاڕۆكینیێ بەردا.12ئەڤجا نوكە د خۆدیكێ را، ئەم شێلی دبینین، لێ وی دەمی ئەم دێ روی ب روی بینین. نوكە زانینا من نە یا كاملە، لێ وی دەمی ئەز دێ ب كاملی نیاسم، هەروەكو ئەز ب كاملی هاتیمە نیاسین[c] .13ئەڤجا ئەڤ هەر سێیە دمینن: باوەری، هیڤی و حەزژێكرن و یا ژ هەمیان مەزنتر حەزژێكرنە.
a.  13‏:1 q سێلا سفری و زەنگل: دوو ئامیرێن موزیكێنە ژ سفری دهێنە چێكرن و دەنگەكێ مەزن دەردئێخن.
b.  13‏:2 مەتتا 17‏:20؛ 21‏:21
c.  13‏:12 مەبەست پێ ژ لایێ خودێ ڤە هاتیمە نیاسین.

1 كورنتۆس   به‌شێ 121 كورنتۆس   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 14بەهرەیا پەیام راگەهاندنێ و ئاخفتنێ ب زمانێن دی 1ب دویڤ حەزژێكرنێ بكەڤن و مەرەقدارێن بەهرەیێن روحانی بن، ب تایبەتی ژی هوین پەیاما خودێ رابگەهینن.2ئەوێ ب زمانەكێ دی دئاخڤیت، ئەو بۆ مرۆڤان نائاخڤیت، لێ بۆ خودێ، چنكو كەس تێناگەهیت، لێ ئەو ب هێزا گیانی تشتێن نهێنی دبێژیت.3لێ ئەوێ پەیامێ رادگەهینیت، ئەو بۆ مرۆڤان دئاخڤیت، بۆ ئاڤاكرن و هاندان و ئارامكرنا دلێ وان.4ئەوێ ب زمانەكێ دی دئاخڤیت، ئەو خۆ ئاڤا دكەت. لێ ئەوێ پەیامێ رادگەهینیت، ئەو جڤاكا باوەرداران ئاڤا دكەت.5ئەز حەز دكەم هوین هەمی ب زمانێن دی بئاخڤن، لێ ئەز هێشتا پتر حەز دكەم كو هوین پەیاما خودێ رابگەهینن. ئەوێ پەیامێ رادگەهینیت ژ وی مەزنترە یێ ب زمانێن دی دئاخڤیت، ژبلی كو ئەگەر ئەو وەرگێڕانێ بكەت دا جڤاكا باوەرداران ئاڤا ببیت.6ئەڤجا گەلی خویشك و برایان، ئەگەر ئەز بهێمە نك هەوە و ب زمانێن دی بئاخڤم، دێ چ مفای ل هەوە كەم، ئەگەر ئەز ب سرۆش[a] ، یان ب زانین، یان ب پەیام راگەهاندن، یان ژی ب فێركرنەكێ بۆ هەوە نەئاخفتم؟7ئەگەر تشتێن نە زیندی یێن دەنگی دەردئێخن، وەكو بلوورێ یان ژی قیسارەیێ، نۆتەیێن موزیكێ یێن ژ ئێك جودا نەدەن، چەوا بهێتە زانین ئەوا كو دهێتە ژەنین چ ئاوازە؟8ئەگەر بۆڕیزان[b]  ژی دەنگەكێ نەزەڵال دەربئێخیت، كی دێ بۆ شەڕی خۆ ئامادە كەت؟9هوین ژی وەسا، ئەگەر هوین ب ئەزمانێ خۆ گۆتنەكێ بێژن كو نەهێتە تێگەهشتن، خەلك دێ چەوا زانن هوین چ دبێژن؟ هەروەكو هوین بۆ بای دئاخڤن!10بێگۆمان گەلەك زمانێن جۆراوجۆر ل جیهانێ هەنە، چ ژ وان ژی د بێ رامان نینن.11ئەڤجا ئەگەر ئەز د زمانەكی نەگەهم، ئەز دێ بۆ یێ دئاخڤیت وەكو كەسەكێ بیانی بم، یێ دئاخڤیت ژی دێ بۆ من وەكو كەسەكێ بیانی بیت.12هەروەسا هوین ژی، مادەم هەوە مەرەقا بەهرەیێن روحانی هەیە، بزاڤێ بكەن دا د ناڤ وان بەهرەیان دا بۆ ئاڤاكرنا جڤاكا باوەرداران هێشتا پتر پێشبكەڤن.13لەوما ئەوێ ب زمانەكێ دی دئاخڤیت، بلا ژ خودێ بخوازیت كو بشێت وەرگێڕیت.14چنكو ئەگەر ئەز ب زمانەكێ دی نڤێژێ بكەم، گیانێ من نڤێژێ دكەت، لێ زێهنێ من چ مفای ژێ ناكەت.15ئەڤجا ئەز چ بكەم؟ ئەز دێ ب گیانێ خۆ نڤێژێ كەم و ب زێهنێ خۆ ژی دێ نڤێژێ كەم. ئەز دێ ب گیانێ خۆ سروودان بێژم و ب زێهنێ خۆ ژی دێ سروودان بێژم.16چنكو ئەگەر تۆ ب گیانێ خۆ سوپاسیا خودێ بكەی، ئەوێ د زمانێ تە نەگەهیت، ژ بەر كو نزانیت تۆ چ دبێژی، دێ چەوا بۆ سوپاسیكرنا تە بێژیت: «ئامین»؟17بەلكو تۆ باش سوپاسیێ دكەی، لێ یێ دی ناهێتە ئاڤاكرن.18ئەز سوپاسیا خودێ دكەم، كو ئەز ژ هەوە هەمیان پتر ب زمانێن دی دئاخڤم.19لێ د كۆمبوونا جڤاكا باوەرداران دا، ئەز دبینم باشترە پێنج پەیڤێن جهێ تێگەهشتنێ[c]  بێژم، دا یێن دی ژی فێر بكەم، نەكو دەهـ هزار پەیڤان ب زمانەكێ دی بێژم.20گەلی خویشك و برایان، د هزركرنێ دا وەكو زاڕۆكان نەبن. د خرابیێ دا وەكو زاڕۆكان بن، لێ د هزركرنێ دا د پێگەهشتی بن.21د دەستووری دا هاتیە نڤیسین: «خودان دبێژیت:ئەز دێ ب یێن ب زمانێن دی دئاخڤن22هۆسا زمانێن دی نیشانە، نە بۆ باوەرداران، لێ بۆ نەباوەرداران. راگەهاندنا پەیاما خودێ ژی نە بۆ نەباوەرداران، لێ بۆ باوەرداران نیشانە.23ئەڤجا ئەگەر هەمی جڤاكا باوەرداران پێكڤە كۆم ببیت و هەمی ب زمانێن دی بئاخڤن و كەسێن فێرنەبووی یان ژی یێن نەباوەردار ب ژۆر بكەڤن، ما ئەو نابێژن كو هوین یێن دین بووین؟24لێ ئەگەر هەمی پەیامێ رابگەهینن و نەباوەردارەك یان ژی ئێكێ فێرنەبووی بهێتە ژۆر، دێ ژ لایێ هەمیان ڤە هێتە پاشڤەبرن و دادكرن،25نهێنیێن دلێ وی دێ ئاشكرا بن، ئەڤجا دێ خۆ دەڤ و دەڤ هاڤێتە ئەردی و خودێ پەرێسیت و دانپێدانێ كەت كو ب راستی خودێ د ناڤ هەوە دایە.پەرستنا رێكوپێك د كۆمبوونێن جڤاكا باوەرداران دا 26ئەڤجا گەلی خویشك و برایان، دڤێت چەوا بیت؟ دەمێ هوین كۆم دبن، هەر ئێكی سروودەكا هەی، یان فێركرنەكا هەی، یان سرۆشەكا هەی، یان زمانەكێ دی یێ هەی، یان وەرگێڕانەكا هەی. بلا هەمی تشت بۆ ئاڤاكرنێ بن.27ئەگەر هندەك كەس ب زمانەكێ دی بئاخڤن، بلا ژ دوو یان ژی ب زێدەیی سێ كەسان پتر نەبن، ئێك ل دویڤ ئێكی بئاخڤیت، كەسەك ژی وەرگێڕیت.28لێ ئەگەر كەسەك نەبیت ئاخفتنا وان وەرگێڕیت، بلا ئەو د كۆمبوونا جڤاكا باوەرداران دا بێدەنگ بمینن، بلا ئەو د دلێ خۆ دا و بۆ خودێ بئاخڤن.29بلا دوو یان سێ پێغەمبەر بئاخڤن، یێن دی ژی گۆتنێن وان بهەلسەنگینن.30لێ ئەگەر بۆ ئێكێ دی یێ روینشتی سرۆشەك هات، بلا یێ ئێكێ بێدەنگ ببیت.31چنكو هوین هەمی ژی دشێن پەیامێ رابگەهینن، ئێك ل دویڤ ئێكی، دا هەمی فێر ببن و بهێنە هاندان.32گیانێ پێغەمبەران ل ژێر دەستێ پێغەمبەرانە[d] ،33چنكو خودێ نە خودایێ ئالۆزیێیە، لێ یێ ئارامیێیە.وەكو د هەمی جڤاكێن پیرۆزكریان دا،34بلا ژنك د كۆمبوونان دا بێدەنگ بمینن، چنكو بۆ وان دەستویریا ئاخفتنێ نینە، لێ وەكو دەستوور ژی دبێژیت، بلا ملكەچ بن.35ئەگەر حەز بكەن تشتەكی فێر ببن، بلا ل مال پرسیارێ ژ مێرێ خۆ بكەن، چنكو د كۆمبوونێ دا ئاخفتن ژ بۆ ژنێ شەرمە.36ما پەیڤا خودێ ژ نك هەوە دەركەفتیە؟ ما پەیڤا خودێ گەهشتیە هەوە ب تنێ؟37ئەگەر ئێك هزر بكەت كو ئەو پێغەمبەرە یان ژی مرۆڤەكێ روحانیە، بلا بزانیت كو ئەو تشتێ من بۆ هەوە نڤیسی فەرمانا خودانیە.38لێ یێ ڤی تشتی ب پشت گوهـ ڤە بهاڤێژیت، دێ ب پشت گوهـ ڤە هێتە هاڤێتن.39ژ بەر ڤێ چەندێ گەلی خویشك و برایان، بلا بۆ هەوە مەرەق بیت كو پەیامێ ژ خودێ وەرگرن و رابگەهینن و رێكێ ل ئاخفتنكرنێ ب زمانێن دی نەگرن.40لێ بلا هەر تشت ل جهێ خۆ و ب رێكوپێكی بیت.
a.  14‏:6 q سرۆش: ب عەرەبی ‹وحي›. 
b.  14‏:8 q بۆڕیزان: ب عەرەبی ‹بوق›.
c.  14‏:19 دەق و دەق: ‹پێنج پەیڤان ب زێهنێ خۆ بێژم›.
d.  14‏:32 مەبەست پێ ئەوە كو ئەوێن سرۆشەكێ ژ خودێ وەردگرن دشێن خۆ بگرن و ل دەمێ گونجای رابگەهینن. ل فەرهەگۆكێ بنێڕە پێغەمبەر*.

1 كورنتۆس   به‌شێ 131 كورنتۆس   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 15رابوونا مەسیحی 1نوكە ئەز دێ وێ مزگینیێ ئینمە بیرا هەوە، گەلی خویشك و برایان، ئەوا من دایە هەوە و هەوە ژی قەبیل كری و خۆ پێڤە گرێ دای.2هوین ب وێ قورتال دبن ژی، ئەگەر هوین وێ پەیامێ یا من بۆ هەوە راگەهاندی قاییم بگرن. ژبلی ئەگەر هەوە ژ قەستا باوەری ئینابیت[a] .3چنكو من بەری هەر تشتەكی ئەو بۆ هەوە راگەهاند یا من ژی وەرگرتی: كو مەسیح ژ پێخەمەت گونەهێن مە مر، هەروەكو بەری هنگی د نڤیسارێن پیرۆز[b]  دا هاتبوو نڤیسین.4ئەو هاتە ڤەشارتن و ل رۆژا سێیێ رابوو، هەروەكو بەری هنگی د نڤیسارێن پیرۆز[c]  دا هاتبوو نڤیسین.5ئەو بۆ كیفاسی[d] ، پاشی بۆ هەر دوازدان دیار بوو،[e] 6پشتی هنگی بۆ پتر ژ پێنج سەد برایان[f]  ب جارەكێ دیار بوو، پڕانیا وان تا نوكە یێن ماین، لێ هندەك یێن نڤستین[g] ،7پاشی بۆ یەعقوبی دیار بوو و پشتی هنگی بۆ هەمی هنارتیان،8ل دویماهیا هەمیان بۆ من ژی دیار بوو، هەروەكو ئەز ژ دایكبوویەكێ نە د دەمێ خۆ دا بم،[h] 9چنكو ئەز كێمترین هنارتیمە، نە هەژیمە وەكو هنارتی بهێمە بناڤكرن، چنكو من جڤاكا گازیكریێن خودێ تەپەسەر كربوو.[i] 10لێ ئەز چ بم، ئەز ب كەرەما خودێ ئەوم و كەرەما وی یا بۆ من هاتیە دان یا ژ قەستا نەبوو، ب راستی من ژ وان هەمیان پتر كار كر. لێ نە من كار دكر، كەرەما خودێ، ئەوا ل گەل من، كار دكر.11ئەڤجا چ ئەز بم یان ئەو، ئەم هۆسا رادگەهینین و هەوە ژی هۆسا باوەر كریە.رابوونا مریان 12مادەم ئەم هەمی رادگەهینین كو مەسیح ژ ناڤ مریان رابوویە، چەوا هندەك ژ هەوە دبێژن: «رابوونا مریان نینە»!13ئەگەر رابوونا مریان نەبیت، مەسیح ژی نەهاتیە راكرن.14ئەڤجا ئەگەر مەسیح رانەبوویە، هنگی راگەهاندنا مە یا ژ قەستایە و باوەریا هەوە ژی یا ژ قەستایە.15ئەم ژی دێ د دەرهەقا خودێ دا دەركەڤین شاهدێن درەوین، چنكو مە بۆ خودێ شاهدەیی دا كو وی مەسیح ژ ناڤ مریان راكر، لێ ئەگەر ب راستی مری ناهێنە راكرن، هنگی وی ئەو رانەكریە.16چنكو ئەگەر مری رانابن، مەسیح ژی رانەبوویە.17ئەگەر مەسیح رانەببیت، باوەریا هەوە یا بێ مفایە، هوین هێشتا یێن د ناڤ گونەهێن خۆ دا.18وی دەمی، ئەوێن ل سەر باوەریێ ب مەسیحی نڤستین ژی یێن ژناڤچووین.19ئەگەر هیڤیا مە ب مەسیحی ب تنێ بۆ ڤێ ژیانێ بیت، هنگی ئەم ژ هەمی مرۆڤان پەریشانترین.20لێ راستی ئەوە كو مەسیح ژ ناڤ مریان رابوویە و ئەو خێڤەیێ[j]  نڤستیانە.21مادەم مرن ب رێكا مرۆڤەكی هاتیە، رابوونا مریان ژی ب رێكا مرۆڤەكی هات.22كا چەوا هەمیێن ژ ئادەمی بووین دمرن، هۆسا هەمیێن ژ مەسیحی بووین دێ هێنە ڤەژاندن.23لێ هەر كەس ب دۆرا خۆ: ل بەراهیێ مەسیح كو خێڤەیە، پاشی د دەمێ هاتنا وی دا، ئەوێن كو یێن وینە.24پشتی هنگی دویماهی دێ هێت، دەمێ مەسیح پاشایەتیێ ددەتە دەستێ خودایێ باب، پشتی كو هەمی سەروەری و دەستهەلات و هێزان ژ ناڤ دبەت.25چنكو دڤێت مەسیح دەستهەلاتداریێ بكەت، تا ئەو هەمی دوژمنێن خۆ بكەتە دبن پێیێن خۆ ڤە.[k] 26دوژمنێ دویماهیێ یێ كو دهێتە ژناڤبرن، مرنە.27چنكو خودێ «هەمی تشت ئێخستنە د بن پێیێن وی ڤە،»[l]  هەروەكو د نڤیساران دا هاتی. لێ دەمێ دبێژیت «هەمی تشت» ملكەچی وی كرن، یا ئاشكرایە كو ژ خودێ ب خۆ ناگریت، ئەوێ هەمی تشت ملكەچی مەسیحی كرین.28دەمێ هەمی تشت ملكەچی وی هاتنە كرن، هنگی كوڕ ب خۆ ژی دێ ملكەچی وی بیت، یێ هەمی تشت ملكەچی وی كرین، داكو خودێ هەمی تشت بیت د هەر تشتەكی دا.29ئەگەر نە، ئەوێن ژ پێخەمەت مریان دهێنە تافیركرن، دێ چ كەن؟ ئەگەر مری ب ئێكجاری رانابن، ئەڤجا ئەو بۆچی ژ پێخەمەت وان دهێنە تافیركرن؟30و بۆچی ئەم هەردەم خۆ دئێخینە د مەترسیێ دا؟31ئەز ب وێ شانازیێ سویند دخۆم، یا من ب هەوە هەی ل نك مەسیح عیسایێ خودانێ مە، گەلی خویشك و برایان، ئەز هەر رۆژ دمرم.32ئەگەر ل ئەفەسۆسی من شەڕ ل گەل هندەكان كر بیت، ئەوێن مرۆڤ دشێت بێژیتە وان گیانەوەرێن دڕندە، چ مفای دگەهینیتە من؟ ئەگەر مری رانابن، ئەڤجا «دا بخۆین و ڤەخۆین، چنكو ئەم سوبەهی دێ مرین.»[m] 33نەهێنە خاپاندن: «هەڤالینیا خراب رەوشتێ جوان پویچ دكەت.»[n] 34وەرنە سەر هشێ خۆ یێ دروست و ئێدی گونەهێ نەكەن، چنكو دەربارەی خودێ هندەك ژ هەوە د نەزانن. ئەز ڤێ دبێژم دا هوین شەرم ژ خۆ بكەن.لەشێ ژ مرنێ رابووی 35لێ دبیت ئێك بێژیت: «مری چەوا رادبن؟ لەشێ وان دێ یێ چەوا بیت؟»36هەی نەزان! ئەو تشتێ تۆ دچینی شین نابیت تاكو نەمریت.37تشتێ تۆ دچینی، تۆ وی لەشی ناچینی یێ كو دێ پاشی بیتێ، لێ دندكەكا رویتە، دبیت ژ گەنمی بیت یان ژی ژ دانەكێ دی بیت.38لێ خودێ هەروەكو وی ڤیای لەشەكی ددەتێ و هەر دندكەكێ لەشەكێ تایبەت ددەتێ.39پێكهاتەیا هەمی لەشان[o]  وەكو ئێك نینە: پێكهاتەیا لەشێ مرۆڤان یا جودایە، پێكهاتەیا لەشێ گیانەوەران یا جودایە، پێكهاتەیا لەشێ باڵندەیان یا جودایە و پێكهاتەیا لەشێ ماسیان یا جودایە.40لەشێن ل ئەسمانی[p]  هەنە و لەشێن ل ئەردی ژی هەنە، لێ رەونەقیا لەشێن ل ئەسمانی یا جودایە و رەونەقیا یێن ل ئەردی ژی یا جودایە.41رۆژێ رەونەقەكا جودا، هەیڤێ رەونەقەكا جودا و ستێران ژی رەونەقەكا جودا هەیە. د رەونەقیێ دا ستێر ژی ژ ستێرێ یا جودایە.42رابوونا مریان ژی یا وەسایە. ئەو لەشێ دهێتە چاندن رزی دبیت، ئەوێ دهێتە راكرن رزی نابیت.43دەمێ دهێتە چاندن یێ كرێتە و دەمێ دهێتە راكرن یێ ب رەونەقە. دەمێ دهێتە چاندن یێ لاوازە و دەمێ دهێتە راكرن یێ هێزدارە.44لەشەكێ سرۆشتی دهێتە چاندن، لەشەكێ روحانی دهێتە راكرن. كا چەوا لەشێ سرۆشتی هەیە، وەسا ژی لەشێ روحانی هەیە.45هۆسا ژی یا هاتیە نڤیسین: «مرۆڤێ ئێكێ، ئادەم، بوو هەبوویەكێ ژیاندار.»[q]  لێ ئادەمێ دویماهیێ بوو گیانەكێ ژیاندەر.46لێ یێ روحانی نە یێ ئێكێیە، یێ سرۆشتی یێ ئێكێیە و پاشی یێ روحانی.47مرۆڤێ ئێكێ ژ ئەردی بوو، ژ ئاخێ هاتبوو چێكرن. مرۆڤێ دوویێ ژ ئەسمانی.48یێ ژ ئاخێ یێ چەوا بیت، ئەوێن ژ ئاخێ ژی د وەسانە، یێ ئەسمانی یێ چەوا بیت، ئەوێن ئەسمانی ژی د وەسانە.49كا چەوا وێنەیێ مرۆڤێ ژ ئاخێ ل بەر مە بوو، وێنەیێ مرۆڤێ ئەسمانی ژی دێ ل بەر مە بیت.50ئەز ڤێ دبێژم، گەلی خویشك و برایان: خوین و گۆشت نەشێن ببنە میراتگرێن پاشایەتیا خودێ، نە ژی یێ درزیت دبیتە میراتگرێ یێ نارزیت.51‏-52 ئەڤە ئەز بۆ هەوە نهێنیەكێ دبێژم: ئەم هەمی نانڤین[r] ، لێ ئەم هەمی دێ[s]  د چركەیەكێ دا، د ناڤبەرا چاڤ و بریان دا، ل گەل دەنگێ بۆڕیزانا دویماهیێ هێینە گوهۆڕین. چنكو بۆڕیزان دێ هێتە لێدان و مری كو ئێدی تووشی رزیبوونێ نابن دێ هێینە راكرن و ئەم دێ هێینە گوهۆڕین.53چنكو دڤێت ئەڤێ درزیت رزینەبوونێ ل بەر خۆ بكەت و ئەڤێ دمریت نەمریێ ل بەر خۆ بكەت.54دەمێ ئەڤێ درزیت رزینەبوونێ و ئەڤێ دمریت نەمریێ ل بەر خۆ بكەت، هنگی ئەڤ گۆتنا نڤیسارێ دێ ب جهـ هێت:«مرن د سەركەفتنێ دا هاتیە داعویران.»[t] 55«هەی مرن، كانێ سەركەفتنا تە؟هەی مرن، كانێ پێڤەدانا تە؟»[u] 56پێڤەدانا مرنێ گونەهە، هێزا گونەهێ ژی دەستوورە.57لێ سوپاس بۆ خودێ، ئەوێ ب رێكا خودانێ مە عیسایێ مەسیح سەركەفتنێ ددەتە مە.58ژ بەر ڤێ چەندێ، هەی خویشك و برایێن من یێن خۆشتڤی، د قاییم بن، د نەلڤ بن، د كارێ خودانی دا هەردەم د پڕ بزاڤ بن، چنكو هوین دزانن رەنجا هەوە بۆ خودانی یا ژ قەستا نینە.
a.  15‏:2 ئانكو ئەگەر ئەو تشتێ هەوە باوەری پێ ئینای، تشتەكێ راست نەبیت
b.  15‏:3 ئیشایا 53‏:5‏-12
c.  15‏:4 زەبوور 16‏:8‏-10
d.  15‏:5 ناڤێ ئارامی یێ ‹پەترۆس›یە.
e.  15‏:5 لوقا 24‏:34‏-36؛ مەتتا 28‏:16‏-17؛ مەرقۆس 16‏:14؛ یوحەننا 20‏:19
f.  15‏:6 مەبەست پێ خویشك و برایێن باوەردار.
g.  15‏:6 ئانكو یێن مرین
h.  15‏:8 كارێن هنارتیان 9‏:3‏-6
i.  15‏:9 كارێن هنارتیان 8‏:3
j.  15‏:20 ئانكو بەرهەمێ دەستپێكێ. ل فەرهەنگۆكێ بنێڕە.
k.  15‏:25 زەبوور 110‏:1
l.  15‏:27 زەبوور 8‏:6
m.  15‏:32 ئیشایا 22‏:13؛ 56‏:12
n.  15‏:33 ئەڤە گۆتنەكا نڤیسكارەكێ یونانیە ناڤێ وی ‹مەناندەر›ە، د سەدساڵیا چوارێ دا بەری زایینی ژیایە.
o.  15‏:39 ل ڤێرێ ‹پێكهاتەیا لەشی› وەرگێڕانا پەیڤا ‹گۆشت› یا یونانیە. 
p.  15‏:40 q لەشێن ل ئەسمانی: مەبەست پێ ستێر و ئەختەر و رۆژ و هەیڤن.
q.  15‏:45 دەستپێكرن 2‏:7
r.  15‏:51 ئانكو: نامرین
s.  15‏:51 1 سالونیكی 4‏:14‏-17
t.  15‏:54 مەبەست پێ سەركەفتنا خودانیە ل سەر مرنێ. ئیشایا 25‏:8
u.  15‏:55 هۆشێیەع 13‏:14

1 كورنتۆس   به‌شێ 141 كورنتۆس   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 كورنتۆس »   به‌شێ 16هاریكاری بۆ باوەردارێن ل ئورشەلیمێ 1نوكە ژی دەربارەی كۆمكرنا هاریكاریێ بۆ پیرۆزكریان، كا من چەوا جڤاكێن باوەرداران ل گالاتیایێ راسپاردن، هوین ژی وە بكەن.2ل رۆژا ئێكێ ژ هەر حەفتیەكێ[a] ، بلا هەر ئێك ژ هەوە ل دویڤ داهاتێ خۆ هندەك پارەی دانیتە لایەكی و ل نك خۆ هەلگریت، نەكو دەمێ ئەز بهێمە نك هەوە ژ نوی كۆم كەن.3دەمێ ئەز بهێم، دێ ئەو كەسێن هوین پەسەند دكەن، ل گەل نامەیان هنێرم، دا هاریكاریا هەوە بگەهیننە ئورشەلیمێ.4ئەگەر یا گونجای بیت كو ئەز ژی بچم، ئەڤە ئەو دێ ل گەل من هێن.نەخشەیێ سەرەدانێن پاولۆسی بۆ كورنتۆسیان 5دەمێ ئەز د مەقدۆنیایێ را دەرباز ببم، ئەز دێ هێمە نك هەوە، چنكو ئەز دێ د مەقدۆنیایێ را دەرباز بم.6بەلكو ئەز ل نك هەوە بمینم یان زڤستانێ ژی ل نك هەوە دەرباز بكەم، دا من ب رێ بئێخنە هەر جهەكێ كو ئەز بچمێ.7من نەڤێت نوكە سەرپێ هەوە ببینم، ئەز هیڤی دكەم دەمەكێ درێژتر ل نك هەوە بمینم، ئەگەر خودان دەستویریێ بدەت.8لێ تا جەژنا رۆژا پێنجیێ[b]  ئەز دێ ل ئەفەسۆسێ مینم.9چنكو دەرگەهەكێ فرەهـ بۆ كارەكێ ب بەرهەم بۆ من ڤەبوویە و گەلەك بەرهنگار ژی یێن هەین.10ئەگەر تیمۆتاوس هات، وە بكەن كو ئەو ل نك هەوە یێ بێ ترس بیت، چنكو ئەو ژی وەكو من كارێ خودانی دكەت.11ئەڤجا بلا كەس سڤكاتیێ پێ نەكەت، لێ ب سلامەتی ب رێ بئێخن دا بهێتە نك من، چنكو ئەز ل گەل برایان چاڤەڕێی ویمە.12سەبارەت برایێ مە ئەپولۆسی ژی، من گەلەك داخواز ژێ كر كو ل گەل برایان بهێتە نك هەوە، لێ ئەو ب ئێكجاری رازی نەبوو نوكە بهێت. ئەو دێ هێت، دەمێ وی دەرفەت هەبیت.راسپاردە و سڵاڤێن دویماهیێ 13بمیننە هشیار، د باوەریێ دا د خۆڕاگر بن، د مێر بن و د هێزدار بن.14بلا هەمی كریارێن هەوە ب حەزژێكرنێ بهێنە كرن.15هوین دزانن كو مالا ستیفاناسی خێڤەیێ هەرێما ئەخایایێیە[c] ، ئەوان خۆ بۆ خزمەتكرنا پیرۆزكریان تەرخان كریە، ئەڤجا ئەز داخوازێ ژ هەوە دكەم، گەلی خویشك و برایان،16كو هوین ملكەچی كەسێن وەسا بن و هەر ئێكێ د ڤی كاری دا پشكداریێ دكەت و تێدا دوەستیێت.17ئەز ب هاتنا ستیفاناس، فۆرتوناتۆس و ئاخایكۆسی دلخۆش بووم، چنكو وان جهێ هەوە یێ ڤاڵا تژی كر.18ئەوان گیانێ من گەش كر و یێ هەوە ژی، ئەڤجا رێزێ ل یێن هۆسا بگرن.19جڤاكێن باوەردارێن هەرێما ئاسیایێ سڵاڤان ل هەوە دكەن. هەروەسا ئەكیلا و پریسكیلا ل گەل جڤاكا باوەرداران یا ل مالا وان كۆم دبیت، ب ناڤێ خودانی گەلەك سڵاڤان ل هەوە دكەن.20هەمی خویشك و برا سڵاڤان ل هەوە دكەن. ب ماچەكا پیرۆز ژ لایێ من ڤە سڵاڤان ل ئێكودوو بكەن.21ئەز، پاولۆس، ڤێ سڵاڤێ ب دەستێ خۆ دنڤیسم.22ئەگەر ئێك حەز ژ خودانی نەكەت، نفرین ل وی بن. ماراناتا[d] !23كەرەما خودان عیسای ل سەر هەوە بیت.24حەزژێكرنا من، ژ دەولەتسەرێ مەسیح عیسای، ل گەل هەوە هەمیان بیت. ئامین.
a.  16‏:2 ئانكو ئێكشەمبێ.
b.  16‏:8 جەژنەكا جوهیانە. ل فەرهەنگۆكێ بنێڕە رۆژا پێنجیێ*.
c.  16‏:15 ئانكو باوەردارێن پێشین یێن هەرێما ئەخایایێنە.
d.  16‏:22 q ماراناتا: پەیڤەكا ئارامیە، رامانا وێ: ‹خودان، وەرە!›

1 كورنتۆس   به‌شێ 152 كورنتۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 1سڵاڤ 1ژ من، پاولۆس، هنارتیێ مەسیح عیسای ب حەزا خودێ،ژ برایێ مە تیمۆتاوسی ژی،بۆ جڤاكا گازیكریێن خودێ[a]  ل كورنتۆسێ و بۆ هەمی پیرۆزكریێن ل سەرانسەری ئەخایایێ:2كەرەم و ئاشتی ژ بابێ مە خودێ و ژ خودان عیسایێ مەسیح ل سەر هەوە بن.د تەنگاڤیان دا خودێ مە هانددەت 3مەزناهی بۆ خودێ، بابێ خودانێ مە عیسایێ مەسیح، بابێ دلۆڤانیێ و خودایێ هەمی هاندانێ،4ئەوێ مە د هەمی تەنگاڤیێن مە دا هانددەت، دا بشێین ب وێ هاندانێ یا ئەم ب خۆ ژ لایێ خودێ ڤە پێ دهێینە هاندان، وان كەسان هانبدەین یێن د هەر تەنگاڤیەكێ دا.5چنكو كا چەوا ئازارێن مەسیحی د ژیانا مە دا گەلەكن، هۆسا هاندانا مە ژی ب رێكا مەسیحی گەلەكە.6ئەگەر ئەم تووشی تەنگاڤیان دبین، ئەو بۆ هاندان و قورتالبوونا هەوەیە. ئەگەر ئەم دهێینە هاندان، ئەو بۆ هاندانا هەوەیە، ئەوا شیانێ ددەتە هەوە كو خۆ ل بەر وان ئازاران بگرن یێن ئەم ژی دكێشین.7دەربارەی هەوە هیڤیا مە یا موكمە، چنكو ئەم دزانین كا چەوا هوین پشكدارێن ئازارێن مەنە، وەسا هوین پشكدارێن هاندانا مەنە ژی.8مە نەڤێت، گەلی خویشك و برایان، كو هوین دەربارەی تەنگاڤیێن مە، ئەوێن ل هەرێما ئاسیایێ ب سەرێ مە هاتین، د بێ ئاگەهـ بن، بارێ مە زێدە ژ شیانا مە گران بوو، تا ئەم ژ ژیانێ ژی بێ ئومێد بووین.9ب راستی، مە هەست كر كو حوكمێ مرنێ ل سەر مە یێ هاتیە دان، لێ ئەڤ تشتە چێبوو داكو ئەم پشتگەرمێن خۆ نەبین، لێ پشتگەرمێن خودێ بین، ئەوێ مریان رادكەتەڤە.10ئەوێ ئەم ژ مرنەكا هندە دژوار رزگار كرین و دێ مە رزگار كەت. مە هیڤیا خۆ ب وی ڤە گرێ دایە كو ئەو دێ ب بەردەوامی مە رزگار كەت،11هوین ژی دشێن ب نڤێژێن خۆ هاریكاریا مە بكەن، داكو ژ پێخەمەت وێ كەرەما ب رێكا نڤێژێن گەلەكان ل گەل مە هاتیە كرن، گەلەك كەس ژ بەر مە سوپاسیا خودێ بكەن.ئەگەرێ گیرۆبوونا سەرەدانا پاولۆسی 12شانازیا مە ئەڤەیە: وژدانا مە شاهدەییێ ددەت كو رەفتارا مە د جیهانێ دا، ب تایبەت دەربارەی هەوە، ب سادەیی و نیازپاكیەكا خودایی بوو، نە ب ئاقلمەندیەكا مرۆڤكانی، لێ ب كەرەما خودێ بوو.13‏-14 چنكو ئەم تشتەكێ دی بۆ هەوە نانڤیسین، ژبلی وی یێ هوین بخوینن و تێبگەهن. ئەز هیڤیدارم هەروەكو هوین ب هندەكێ د مە گەهشتین، هوین ب تەمامی تێبگەهن كو ل رۆژا خودان عیسای، ئەم شانازیا هەوەینە، هەروەكو هوین ژی شانازیا مەنە.15ئەڤجا ب ڤێ پشتڕاستیێ نیازا من ئەو بوو كو ل بەراهیێ بهێمە نك هەوە، دا هەوە دوو جاران كەرەم وەرگرتبا.16من دڤیا د رێكا خۆ دا بەرەڤ مەقدۆنیایێ من سەرەدانا هەوە كربا، پاشی دەمێ ئەز ژ مەقدۆنیایێ دزڤڕیم ژی، هاتبامە نك هەوە و هەوە ئەز بەرەڤ یەهودیایێ ب رێ ئێخستبام.[b] 17دەمێ من ئەڤ بڕیارە دای، ما من ب سڤكی وەرگرت؟ یان ژی ئەز بڕیارێن خۆ ل دویڤ هزرا مرۆڤكانی ددەم، كو ئاخفتنا من یا شەڤ و رۆژان وەكو ئێك نەبیت، جار بێژم «بەلێ، بەلێ» و جار ژی بێژم «نە، نە»؟18لێ خودایێ دلسۆز[c]  شاهدە كو گۆتنا مە بۆ هەوە «بەلێ» و «نە» نەبوو.19كوڕێ خودێ، عیسایێ مەسیح، ئەوێ من و سیلاسی[d]  و تیمۆتاوسی د ناڤ هەوە دا دایە نیاسین، «بەلێ» و «نە» نەبوو، لێ د ئێكبوونا ل گەل وی دا ب تنێ «بەلێ» یا هەی.20چنكو ب وی هەمی سۆزێن خودێ «بەلێ»نە، لەوما ئەم ب رێكا وی دبێژین «ئامین» بۆ مەزناهیا خودێ.21خودێیە یێ مە ل گەل هەوە د ئێكبوونا ل گەل مەسیحی دا موكم دكەت. وی ئەم زەیت كرین[e] 22و موهر كرین و گیانێ پیرۆز وەكو دەستبەع كرە د دلێ مە دا.23ئەز خودێ ل سەر خۆ دكەمە شاهد كو دلێ من ب هەوە ڤە بوو، لەوما ئەز نەهاتمە كورنتۆسێ.24مەبەستا من نە ئەوە كو ئەم زاڵدەستیێ ل سەر باوەریا هەوە بكەین، چنكو هوین د باوەریێ دا دموكمن، لێ ئەم هەڤكارێن دلخۆشیا هەوەینە.
a.  1‏:1 q جڤاكا گازیكریێن خودێ: ئانكو كەنیسەیا خودێ. ل فەرهەنگۆكێ بنێڕە جڤاك*.
b.  1‏:16 كارێن هنارتیان 19‏:21
c.  1‏:18 q دلسۆز: ئانكو وەفادار.
d.  1‏:19 q سیلاس: ب یونانی نڤیسیە ‹سیلوانۆس› كو ئەو ژی شێوازەكێ ناڤێ ‹سیلاس›یە.
e.  1‏:21 زەیتكرن هێمایە كو خودێ مرۆڤ هەلبژارت و گیانێ پیرۆز رشتە سەر وی. ل فەرهەنگۆكێ بنێڕە زەیتكرن*.

1 كورنتۆس   به‌شێ 162 كورنتۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 21لەوما من ژ لایێ خۆ ڤە بڕیار دا، ئەز جارەكا دی نەهێم هەوە خەمگین بكەم.2چنكو ئەگەر ئەز هەوە خەمگین بكەم، ما كی ژبلی وی یێ من خەمگین كری، دێ من دلخۆش كەت؟3من ئەو تشت د نامەیا خۆ دا وەسا نڤیسی، داكو دەمێ ئەز بهێم، ژ وان خەمگین نەبم یێن كو پێدڤیە من دلخۆش بكەن. ئەز ژ هەوە هەمیان پشتڕاستم كو دلخۆشیا من دلخۆشیا هەوە هەمیانە.4من بۆ هەوە ژ خەمەكا گران و دلتەنگی و ب گەلەك رۆندكان نڤیسی، نەكو دا هوین خەمگین ببن، لێ دا هوین بزانن حەزژێكرنا من بۆ هەوە چەندا زێدەیە.لێبورین ل سەرپێچكاری 5ئەز بابەتی مەزن ناكەم دەمێ دبێژم: ئەو كەسێ بوویە ئەگەرێ خەمگینیێ، ئەوی نە ب تنێ ئەز یێ خەمگین كریم، لێ وی هوین هەمی یێن خەمگین كرین.6ئەو سزایێ ژ لایێ پڕانیا هەوە ڤە هاتیە دان، تێرا كەسەكێ هۆسا هەیە.7ئەڤجا بەروڤاژی ڤێ چەندێ، دڤێت هوین ل وی ببورن و هانبدەن، دا ئەو ژ لایێ خەما زێدە ڤە نەهێتە داعویران.8لەوما ئەز هیڤی ژ هەوە دكەم كو هوین حەزژێكرنا خۆ بۆ وی پەسەند بكەنەڤە.9ئارمانجا من ژ نڤیسینێ ئەو بوو كو ئەز هەوە تاقی بكەم و بزانم كا هوین د هەمی تشتان دا گوهداریا من دكەن یان نە.10ئەوێ هوین د تشتەكی دا لێ ببورن، ئەز ژی لێ دبورم. ئەو تشتێ ئەز لێ بوریم، ئەگەر ئەز ل تشتەكی بوریبم، ئەز ژ پێخەمەت هەوە ل بەرامبەر مەسیحی لێ بوریم،11دا ئبلیس كەیسێ خۆ د مە را نەبینیت، چنكو ئەم ژ پیلانێن وی د بێ ئاگەهـ نینین.سەركەفتن ب رێیا مەسیحی 12دەمێ ئەز هاتیمە ترویاسێ دا مزگینیا مەسیحی رابگەهینم، دەرگەهەك بۆ من ژ لایێ خودانی ڤە هاتە ڤەكرن،13لێ ژ بەر كو من برایێ خۆ تیتۆس نەدیت، دلێ من تەنا نەبوو. لەوما من خاترخواستن ژ وان كر و ئەز چوومە مەقدۆنیایێ.[a] 14لێ سوپاس بۆ خودێ، ئەوێ هەردەم د نمایشا سەركەفتنا خۆ دا ب مەسیحی مە پێشڤە دبەت[b] ، ب رێكا مە بێهنا خۆش یا نیاسینا خۆ ل هەمی جهان بەڵاڤ دكەت.15چنكو ئەم بێهنا مەسیحی یا خۆشین بۆ خودێ، د ناڤ وان دا یێن قورتال دبن و د ناڤ وان دا یێن ژ ناڤ دچن.16بۆ یێن ژ ناڤ دچن، ئەم بێهنا مرنێینە، كو وان بەرەڤ مرنێ ڤە دبەت و بۆ یێن قورتال دبن ژی، بێهنا ژیانێینە، كو وان بەرەڤ ژیانێ ڤە دبەت. ما شیانێن كێ تێرا ڤان تشتان هەنە؟17ئەم وەكو گەلەك كەسان نینین بازرگانیێ ب پەیڤا خودێ بكەین، لێ ئەم وەكو مرۆڤێن ژ لایێ خودێ ڤە هاتینە هنارتن، ل بەرامبەری خودێ ل دویڤ حەزا مەسیحی ب نیازپاكی دئاخڤین.
a.  2‏:13 كارێن هنارتیان 20‏:1
b.  2‏:14 ل ڤێرێ پاولۆس وێنەیێ فەرماندەیەكێ رۆمایی یێ سەركەفتی ب كار دئینیت. فەرماندەی پشتی سەركەفتنێ سەركێشیا نمایشا لەشكەرێ سەركەفتی و دیلێن گرتی د ناڤ باژێڕی دا دكر و د جادەیێن باژێڕی دا بخویر دهاتە سۆتن.

2 كورنتۆس   به‌شێ 12 كورنتۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 3خزمەتكارێن پەیمانا نوی 1ما ئەم دیسان دەست ب پەسەندكرنا خۆ دكەین؟ یان ما وەكو هندەك كەسان ئەم د پێدڤی نامەیێن پەسەندكرنێینە بۆ هەوە، یان ژ هەوە؟2نامەیا مە هوینن، د دلێ مە دا هاتیە نڤیسین، ژ لایێ هەمی مرۆڤان ڤە دهێتە زانین و خواندن.3دیارە كو هوین نامەیەكا مەسیحینە، ئەوا ب دەستێ مە هاتیە ئامادەكرن، نە ب حبری، لێ ب گیانێ خودایێ زیندی هاتیە نڤیسین، نە ل سەر تەختەبەران، لێ ل سەر تەختێ دلێ مرۆڤان.[a] 4مە پشتڕاستیەكا وەسا ب رێكا مەسیحی ل نك خودێ یا هەی،5نەكو شیانێن مە ب خۆ تێرا دكەن كو ئەم هزر بكەین تشتەكە ژ مە ب خۆیە، لێ ئەو شیانا ل نك مە هەی ژ خودێیە.6ئەوێ شیان دایە مە، دا تێرا هندێ بكەین كو ببینە خزمەتكارێن پەیمانا نوی، نە پەیمانا پیتێ[b] ، لێ پەیمانا گیانێ پیرۆز. چنكو پیت دكوژیت، لێ گیان ژیانێ ددەت.7ئەڤجا ئەگەر ئەو خزمەتا مرن ئینای، ئەوا ب پیتان ل سەر تەختەبەران هاتیە نكراندن، هند ب رەونەق ڤە هاتبیت كو ئیسرائیلی نەشیان رك و رك بەرێ خۆ بدەنە دێمێ مووسای، ژ بەر رەونەقیا دێمێ وی یا بەرەڤ نەمانێ دچوو،[c] 8ئێدی ما خزمەتا گیانێ پیرۆز پتر یا ب رەونەق نابیت؟9چنكو ئەگەر ئەو خزمەتا مرۆڤان گونەهبار دكەت، یا ب رەونەق بیت، ئەڤجا خزمەتا بێگونەهكرنێ چەند جاركی زێدەتر دێ یا ب رەونەق بیت!10تشتێ كو یێ ب رەونەق بوو، ئێدی ب هەڤبەركرن ل گەل تشتێ گەلەك ژ وی ب رەونەقتر، رەونەقی نینە.11ئەگەر تشتێ كو بەرەڤ نەمانێ دچوو ب رەونەق ڤە هاتبیت، ئەڤجا چەند پتر تشتێ دمینیت دێ رەونەق هەبیت!12ئەڤجا مادەم مە هیڤیەكا هۆسا هەیە، ئەم ب وێرەكیەكا مەزن رەفتارێ دكەین،13نە وەكو مووسای، ئەوێ پێچە هاڤێتیە سەر دێمێ خۆ دا ئیسرائیلی بەرێ خۆ نەدەنە دویماهیا تشتێ ب دویماهی دهێت.[d] 14لێ زێهنێ وان هاتە گرتن، تا ئەڤرۆ ژی ل دەمێ پەیمانا كەڤن دهێتە خواندن، هەمان ئەو پێچە یا مای نەهاتیە راكرن، چنكو ئەو ب تنێ ب مەسیحی دهێتە ژناڤبرن.15بەلێ، تا ئەڤرۆ، دەمێ پەرتووكا مووسای دهێتە خواندن، پێچە یا ل سەر دلێ وان هەی.16لێ دەمێ كەسەك بۆ خودانی دزڤڕیت، ئەو پێچە دهێتە راكرن.[e] 17خودان گیان ب خۆیە و گیانێ خودانی ل كیرێ بیت، ل وێرێ ئازادی هەیە.18ئەم هەمی ژی ب دێمەكێ بێ پێچە رەونەقیا خودانی رەنگڤەددەین، ژ رەونەقەكێ بۆ رەونەقەكا دی بەرەڤ وێنەیێ وی دهێینە گوهۆڕین، ئەڤ چەندە ژی ژ خودانیە، ئەوێ كو گیان ب خۆیە.
a.  3‏:3 دەركەفتن 24‏:12؛ یەرمیا 31‏:33؛ حزقیێل 11‏:19؛ 36‏:26
b.  3‏:6 مەبەست پێ دەستوورێ مووسایە
c.  3‏:7 دەركەفتن 34‏:29
d.  3‏:13 دەركەفتن 34‏:33
e.  3‏:16 دەركەفتن 34‏:34

2 كورنتۆس   به‌شێ 22 كورنتۆس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 4گەنجینەیا د ئامانێن گلی دا 1لەوما، ژ بەر كو خودێ دلۆڤانی ل گەل مە كریە كو مە ئەڤ خزمەتە هەیە، ئەم بێ ئومێد نابین.2مە كریارێن ڤەشارتی یێن ب شەرم ژی رەت كرن، ئەم فێلبازیێ ناكەین و دەستكاریێ د پەیڤا خودێ دا ناكەین. لێ ئەم راستیێ دیار دكەین و ب ڤی ئاوایی ل پێشیا خودێ بۆ وژدانا هەر مرۆڤەكی خۆ پەسەند دكەین.3لێ ئەگەر مزگینیا مە یا نخافتی ژی بیت، ژ بۆ یێن ژ ناڤ دچن یا نخافتیە.4چنكو خوداوەندێ ڤێ جیهانێ[a]  زێهنێ بێباوەران كۆرە كریە، داكو رۆناهیا مزگینیا رەونەقیا مەسیحێ كو وێنەیێ خودێیە، نەبینن.5ئەم خۆ نادەینە نیاسین، لێ ئەم عیسایێ مەسیح ددەینە نیاسین كو ئەو خودانە و ئەم ژ پێخەمەت عیسای بەنیێن هەوەینە.6چنكو ئەو خودایێ گۆتی: «بلا رۆناهی ژ تاریاتیێ شەوقێ بدەت»[b] ، ئەوە یێ د دلێ مە دا شەوق دای، دا ئەم ب رێكا وێ شەوقا ژ دێمێ عیسایێ مەسیحی دەردكەڤیت، رەونەقیا خودێ بنیاسین.7لێ ئەو گەنجینەیا مە هەی، یا د ئامانێن گلی[c]  دا، دا دیار ببیت كو هێزا هەری زێدە ژ خودێیە، نە ژ مەیە.8ئەم ژ هەمی لایان ڤە تەنگاڤ دبین، لێ ناهەڕشین. ئەم ئالۆز دبین، لێ بێ ئومێد نابین.9تەپەسەر دبین، لێ پشت بەردای نابین. ئەم دگەڤزین، لێ ژ ناڤ ناچین.10هەردەم مرنا عیسای د لەشێ خۆ دا هەلدگرین، دا ژیانا عیسای ژی د لەشێ مە دا بهێتە دیاركرن.11ئەم، ئەوێن زیندی، سەخمەراتی عیسای، هەردەم رادەستی مرنێ دهێینە كرن دا ژیانا عیسای د لەشێ مە یێ مربار[d]  دا بهێتە دیاركرن.12ئەڤجا مرن د مە دا كار دكەت، لێ ژیان د هەوە دا.13هەروەكو هاتیە نڤیسین: «من باوەری هەبوو، لەوما ئەز ئاخفتم،»[e]  مە هەمان گیانێ باوەریێ هەیە، ئەڤجا ئەم ژی باوەر دكەین، لەوما ئەم ژی دئاخڤین.14چنكو ئەم دزانین ئەوێ خودان عیسا راكری، دێ مە ژی ل گەل عیسای راكەت و ل گەل هەوە ل پێشیا خۆ ئامادە كەت.15ئەرێ، ئەڤ هەمی تشتە ژ پێخەمەت هەوەنە، داكو كەرەم د ناڤ گەلەكێن دی دا بەڵاڤ ببیت و ژ بۆ مەزناهیا خودێ سوپاسیكرنێ زێدەتر لێ بكەت.16لەوما ئەم بێ ئومێد نابین. لێ سەرەڕای كو ئەم ژ سەرڤە ژ ناڤ دچین، د ناخێ خۆ دا ئەم رۆژ بۆ رۆژێ دهێینە نویكرن.17چنكو تەنگاڤیێن مە یێن سڤك و دەمكی، مەزناهیەكا گران یا هەتا هەتایی بۆ مە ئامادە دكەن، كو ل گەل چ تشتان ناهێتە هەڤبەركرن.18ئەڤجا ئەم ل وان تشتان نانێڕین یێن دهێنە دیتن، لێ ل یێن ناهێنە دیتن. چنكو ئەوێن دهێنە دیتن د دەمكینە، لێ یێن ناهێنە دیتن د هەتا هەتایینە.
a.  4‏:4 مەبەست پێ ئبلیسە
b.  4‏:6 دەستپێكرن 1‏:3
c.  4‏:7 ئەوێن ژ ئاخێ دهێنە چێكرن
d.  4‏:11 q مربار: ئانكو تۆڤێ مرنێ یێ دێ هەر مریت. 
e.  4‏:13 زەبوور 116‏:10

2 كورنتۆس   به‌شێ 32 كورنتۆس   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 51چنكو ئەم دزانین ئەگەر خیڤەتا[a]  مە هەڕفت، كو جهێ ئاكنجیبوونا مە یا سەر ئەردیە، مە ئاڤاهیەك ژ نك خودێ هەیە، مالەكا ب دەستان نەهاتیە چێكرن، هەتا هەتایێ یا ل ئەسمانان.2تا وی دەمی، ئەم د ڤێ خیڤەتێ ڤە دنالینین و بیریا وێ چەندێ دكەین كو مالا خۆ یا ئەسمانی وەكو جلك بكەینە بەر خۆ.3هۆسا دەمێ ئەم وێ بكەینە بەر خۆ، ئەم رویس نامینین.4هندی ئەم د بن ڤێ خیڤەتێ ڤە بین، دێ ژ بارگرانی نالینین. نەكو مە دڤێت ئەم ژ بەر خۆ بكەین، لێ مە دڤێت د سەر دا ل بەر مە بیت، دا تشتێ مربار[b]  ژ لایێ ژیانێ ڤە بهێتە داعویران.5ئەوێ ب تەمامی بۆ ڤێ مەبەستێ ئەم ئامادە كرین، خودێیە، یێ گیانێ پیرۆز وەكو دەستبەع دایە مە.6لەوما هەرگاڤ د پشتڕاستین و دزانین كو هندی ئەم د لەشی دا د ئاكنجی بین، ئەم ژ خودانی د دویرین.7چنكو ئەم ب باوەریێ بڕێڤە دچین، نە ب دیتنا چاڤان.8بەلێ، ئەم د پشتڕاستین و ب باشتر دزانین كو ژ لەشی د دویر بین و ل نك خودانی د ئاكنجی بین.9لەوما ئەم ل نك خودانی د ئاكنجی بین یان ژی ل دویر بین، ئارمانجا مە ئەوە كو جهێ رازیبوونا وی بین.10چنكو دڤێت ئەم هەمی ل بەر كورسیكا مەسیحی یا دادوەریێ راوەستین، دا هەر كەس ل دویڤ تشتێن وی كرین، دەمێ ئەو د لەشی دا، چ د باش بن یان ژی د خراب، وەرگریت.[c] خزمەتا ئاشتكرنێ 11ئەڤجا، ژ بەر كو ئەم دزانین ترسا ژ خودانی یا چەوایە، بزاڤێ دكەین مرۆڤان قاییل كەین. ئەم بۆ خودێ د ئاشكراینە و هیڤی دكەم د وژدانا هەوە ژی دا د ئاشكرا بین.12ئەم ژ نوی خۆ بۆ هەوە پەسەند ناكەین، لێ ئەم دەرفەتێ ددەینە هەوە كو هوین شانازیێ ب مە ببەن، دا هەوە بەرسڤەك بۆ وان هەبیت، یێن شانازیێ ب تشتێن سەرڤە دبەن، نە تشتێن د دلی دا.13ئەگەر ئاقلێ مە یێ تێكچووی بیت، ئەڤە ئەو بۆ خودێیە، ئەگەر ئاقلێ مە یێ دروست بیت ژی، ئەڤە ئەو بۆ هەوەیە.14حەزژێكرنا مەسیحی مە نەچار دكەت وێ چەندێ بكەین، چنكو ئەم گەهشتینە وی ئەنجامی كو ئێك ژ پێخەمەت هەمیان مر، لەوما هەمی مرن.15ئەو ژ پێخەمەت هەمیان مر، دا ئێدی یێن دژین، نە ژ بۆ خۆ، لێ ژ بۆ وی بژین یێ ژ پێخەمەت وان مری و رابوویە.16ژ نوكە و پێڤە ئەم ب دیتنەكا مرۆڤكانی ل كەسێ نانێڕین. هەر چەندە مە ب دیتنەكا مرۆڤكانی ل مەسیحی نێڕیە، لێ ئێدی ئەم وەسا ل وی نانێڕین.17ئەڤجا ئەگەر كەسەك د ئێكبوونا ل گەل مەسیحی دا بیت، ئەو ئافرندەیەكێ نویە: تشتێن كەڤن بورین و نەمان، ئەڤە یێن نوی چێبوون.18ئەڤە هەمی ژ خودێیە، ئەوێ ئەم ب رێكا مەسیحی ل گەل خۆ ئاشت كرین و خزمەتا ئاشتكرنێ دایە مە.19ئانكو خودێ د كەسایەتیا مەسیحی دا جیهان ل گەل خۆ ئاشت دكر، گونەهێن وان ل سەر نەهژمارتن و پەیاما ئاشتكرنێ ب مە سپارد.20ئەڤجا ئەم بالیۆزێن مەسیحینە، هەروەكو خودێ ب رێكا مە داخوازێ دكەت. ئەم وەكو نوینەرێن مەسیحی هیڤی دكەین: ل گەل خودێ ئاشت ببن.21ئەوێ كو ئێكجار گونەهـ نەكری، خودێ ژ پێخەمەت مە ئەو كرە قوربانیێ گونەهێ، دا ئەم ب رێكا ئێكبوونا مە ل گەل وی ل نك خودێ راستدار دەركەڤین[d] .
a.  5‏:1 مەبەست پێ لەشێ مرۆڤكانیە كو تشتەكێ دەمكیە.
b.  5‏:4 q مربار: ئانكو تۆڤێ مرنێ یێ دێ هەر مریت. 
c.  5‏:10 رۆما 14‏:10
d.  5‏:21 دەق و دەق: ‹خودێ ... ئەو كرە گونەه، دا ئەم ... ببینە راستداریا خودێ›.

2 كورنتۆس   به‌شێ 42 كورنتۆس   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 61ئەم وەك یێن كو ل گەل خودێ كار دكەین، هیڤی ژ هەوە دكەین كو وەرگرتنا كەرەما وی ژ لایێ هەوە ڤە یا ژ قەستا نەبیت.2چنكو خودێ دبێژیت:«من د دەمێ كەرەما خۆ دا گوهداریا تە كر3ئەم د چ تشتی دا بۆ كەسێ ئاستەنگان نادانین، دا گازندە ژ خزمەتێ نەهێنە كرن.4لێ د هەمی تشتان دا، ئەم خۆ وەكو خزمەتكارێن خودێ پەسەند دكەین: د گەلەك خۆڕاگرتنێ دا، د تەنگاڤیان دا، د بن فشاران ڤە، د دژواریان دا،5د قوتانان دا، د زیندانكرنان دا، د تێكدانان دا، د رەنجكێشانان دا، د بێ خەویێ دا، د برسێ دا،6د دلپاكیێ دا، د زانینێ دا، د بێهنفرەهیێ دا، د قەنجیێ دا، د گیانێ پیرۆز دا، د حەزژێكرنا بێ دووڕویاتی دا،7د گۆتنا راستیێ دا، د هێزا خودێ دا، ب چەكێن راستداریێ یێن دەستێ راستێ و یێن دەستێ چەپێ،8ب رێزگرتنێ و بێڕێزكرنێ، ب ناڤودەنگەكێ باش یان یێ خراب. ئەم وەك خاپینۆك دهێینە هژمارتن، لێ ئەم د راستین.9وەك نەنیاس، لێ د ناڤدارین. وەك یێن ل بەر مرنێ، لێ ئها ئەم د ساخین. وەك یێن سزادایی، لێ نەهاتینە كوشتن.10وەك كۆڤاندار، لێ هەردەم د دلخۆشین. وەك هەژار، لێ گەلەكان دەولەمەند دكەین. وەك مە چ نەبیت، لێ ئەم خودانێن هەمی تشتاینە.11ئەم ب ئاشكرایی ل گەل هەوە ئاخڤتین، گەلی كورنتۆسیان! دلێ مە ژی بۆ هەوە یێ ڤەكریە.12ڤیانا مە بۆ هەوە نەهاتیە بەرتەنگكرن، لێ ڤیانا هەوە بۆ مە یا بەرتەنگە.13ئەز وەسا دبێژمە هەوە، هەروەكو ئەز دبێژمە زاڕۆكێن خۆ: كا چەوا مە دلێ خۆ بۆ هەوە ڤەكریە، هوین ژی وەسا دلێ خۆ بۆ مە ڤەكەن.ئەم پەرستگەها خودایێ زیندینە 14ل گەل بێباوەران د بن ئێك نیرك[a]  ڤە نەبن. چ هەڤپشكی د ناڤبەرا راستداریێ و خرابیێ دا هەیە؟ رۆناهیێ چ پشكداری ل گەل تاریاتیێ هەیە؟15چ رێككەفتن د ناڤبەرا مەسیحی و بەلیعاری[b]  دا هەیە؟ یان یێ باوەردار چ بەهر ل گەل یێ بێباوەر هەیە؟16ما چ رێككەفتن د ناڤبەرا پەرستگەها خودێ و پووتان[c]  دا هەیە؟ چنكو ئەم پەرستگەها خودایێ زیندینە، هەروەكو خودێ گۆتی:«ئەز دێ د ناڤ وان دا ئاكنجی بم17لەوما«خودان دبێژیت: ژ ناڤ وان دەركەڤن و خۆ ڤەدەر كەن،18ئەز دێ بمە بابێ هەوەو هوین دێ بنە كوڕ و كچێن من.
a.  6‏:14 ئەو دارە یێ ستۆیێ گایێن جۆتی ب هنجاڕی ڤە گرێ ددەت.
b.  6‏:15 مەبەست پێ ئبلیسە
c.  6‏:16 q پووتان: صەنەمان

2 كورنتۆس   به‌شێ 52 كورنتۆس   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 71ئەڤجا، مادەم ئەم خودانێن ڤان سۆزاینە، گەلی خۆشتڤیان، بلا ئەم خۆ ژ هەر جۆرەكێ پیساتیا لەشی و گیانی پاك بكەین و ژ بەر ترسا خودێ ب تەمامی پیرۆز ببین.دلخۆشیا پاولۆسی 2جهێ مە د دلێ خۆ دا بكەن. مە زێدەگاڤی ل سەر مافێ كەسێ نەكریە. مە زیان ل كەسێ نەكریە. مە كەیسێ خۆ ل كەسێ نەكریە.3ئەز ڤێ نابێژم دا هەوە گونەهبار بكەم، چنكو من بەری نوكە یێ گۆتی كو هوین یێ د دلێ مە دا، دا ئەم پێكڤە بمرین و پێكڤە بژین.4ئەز گەلەك ژ هەوە یێ پشتڕاستم و گەلەك شانازیێ ب هەوە دبەم. سەرەڕای هەمی تەنگاڤیێن مە، ئەز ژ هاندانێ یێ پڕ بوویم و ژ دلخۆشیێ د سەر دا دچم.5خۆ دەمێ ئەم هاتینە مەقدۆنیایێ ژی[a] ، مە هەر بێهنڤەدان نەدیت، لێ ژ هەمی لایان ڤە ئەم تووشی تەنگاڤیان دبووین: ژ دەرڤە ناكۆكی و ژ ناڤ دا ترس.6لێ خودێ، ئەوێ دلشكەستیان هان ددەت، ب هاتنا تیتۆسی ئەم هان داین.7نە ب تنێ ب هاتنا وی، لێ ب وێ هاندانێ ژی یا وی ژ هەوە وەرگرتی. وی گۆتە مە كا چەوا هوین بیریا من دكەن و چەند كۆڤاندارن و بۆ من چەند دلگەرمن، ئەڤجا ئەز زێدەتر دلخۆش بووم.8چنكو ئەگەر من ب نامەیا خۆ هوین خەمبار كربن ژی، ئەز نە یێ پەشیمانم، هەر چەندە ئەز پەشیمان ببووم، چنكو بۆ من دیار بوو كو وێ نامەیێ هوین خەمبار كرن، لێ ب تنێ بۆ دەمەكێ كورت.9نوكە ئەز یێ دلخۆشم، نە چنكو هوین خەمبار بوون، لێ چنكو خەمباریا هەوە بەرێ هەوە دا لخۆزڤڕینێ. هوین ل دویڤ حەزا خودێ خەمبار بوون و هۆسا هەوە چ زیان ژ مە نەدیت.10چنكو خەمباریا ل دویڤ حەزا خودێ، لخۆزڤڕینەكێ بەرهەم دئینیت كو قورتالبوونەكا بێ پەشیمانی پێڤە بهێت. لێ خەمباریا ژ جیهانێ، مرنێ بەرهەم دئینیت.11بەرێ خۆ بدەنێ، هەر وێ خەمباریا ل دویڤ حەزا خودێ د هەوە دا چەند بەرهەم ئینایە: چەند خەمخۆری، چەند حەز كو هوین خۆ روی سپی دەرئێخن، چەند تۆڕەبوون ژ بەر نەڕاستیێ، چەند سەهم، چەند بیریكرن، چەند دلگەرمی، چەند بجهئینانا دادپەروەریێ! د هەمی تشتان دا هەوە سەلماند كو هوین د ڤێ بابەتی دا د بێگونەهن.12ئانكو من ئەو نامەیە بۆ هەوە نڤیسی، نە ژ پێخەمەت وی بوو یێ زێدەگاڤی كری، نە ژی ژ پێخەمەت وی بوو یێ زێدەگاڤی د دەرهەقا وی دا هاتیە كرن، لێ دا دلگەرمیا هەوە ل سەر مە، ل بەرامبەر خودێ، بۆ هەوە دیار ببیت.13لەوما ئەم هاتینە هاندان.د سەر ڤێ هاندانێ را، ئەم ژ بەر دلخۆشیا تیتۆسی گەلەك پتر دلخۆش بووین، چنكو دلێ وی ژ لایێ هەوە هەمیان ڤە هاتە تەناكرن.14من شانازیا خۆ ب هەوە بۆ وی دیار كر و ئەز شەرمزار دەرنەكەفتم، لێ كا چەوا هەر تشتێ مە گۆتیە هەوە راست بوو، وەسا ئەو شانازیا مە بۆ تیتۆسی دەربارەی هەوە دیار كری، راست دەركەفت.15حەزژێكرنا وی بۆ هەوە هێشتا زێدەتر لێ دهێت، هەر دەمێ بیرئینانا گوهداریا هەوە دكەت، كا چەوا هەوە ئەو ب ترس و لەرز قەبیل كر.16ئەز یێ دلخۆشم، چنكو د هەمی تشتان دا ژ هەوە یێ پشتڕاستم.
a.  7‏:5 2 كورنتۆس 2‏:13

2 كورنتۆس   به‌شێ 62 كورنتۆس   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 8مەردی 1ئەم حەز دكەین نوكە بۆ هەوە، گەلی خویشك و برایان، وێ كەرەما خودێ بدەینە نیاسین یا بۆ جڤاكێن باوەردارێن مەقدۆنیایێ هاتیە دان.[a] 2سەرەڕای تاقیكرنەكا دژوار ب رێكا تەنگاڤیان، شادیا وان یا زێدە و هەژاریا وان یا دژوار ب دەولەمەندیا مەردینیێ د سەر دا چوو.3ئەز شاهدەییێ ددەم كو وان ل دویڤ شیانێ، بەلكو ژ شیانا خۆ زێدەتر ژی، ب حەزا خۆ هاریكاری دان.4گەلەك هیڤی ژ مە كرن كو ئەم شەرەفمەندیا پشكداریێ د هاریكاریكرنا پیرۆزكریان دا بدەینە وان.5وان ژ وێ یا مە چاڤەڕێ دكر بوراند، ل بەراهیێ وان خۆ رادەستی خودانی كر و پاشی ب حەزا خودێ خۆ رادەستی مە ژی كر.6ئەڤجا مە هیڤی ژ تیتۆسی كرن، كا چەوا وی دەست ب ڤێ كەرەمێ كریە، ئەو د ناڤ هەوە دا تەمام ژی بكەت.7كا چەوا هوین د هەر تشتەكی دا د پێشكەفتینە: د باوەریێ دا، د ئاخفتنێ دا، د زانینێ دا، د هەمی دلگەرمیێ دا و د حەزژێكرنا هەوە دا بۆ مە، وەسا د ڤێ كەرەما بەخشینێ ژی دا پێش بكەڤن.8ئەز ڤێ چەندێ وەكو فەرمان نابێژم، لێ ئەز راستیا حەزژێكرنا هەوە ب هەڤبەركرنێ ل گەل دلگەرمیا كەسێن دی تاقی دكەم.9چنكو هوین كەرەما خودانێ مە عیسایێ مەسیح دزانن: كو هەر چەندە ئەو یێ دەولەمەند بوو، لێ ئەو ژ پێخەمەت هەوە بوو هەژار، دا هوین ب هەژاریا وی دەولەمەند ببن.10ئەز ل دۆر ڤێ چەندێ ئامۆژگاریەكێ ل هەوە دكەم: بۆ هەوە مفایە، هوین یێن هەر ژ ساڵا پار ل بەراهیێ دەست پێ كری، نە ب تنێ ب كرنێ، لێ ب حەزكرنێ ژی.11نوكە ڤی كاری تەمام بكەن، داكو ل دویڤ شیانا هەوە، تەمامكرنا وی كاری یا هند بیت، هندی هەوە ژ دل حەز دكر وی كاری بكەن.12چنكو ئەگەر دلگەرمی هەبیت، بەخشین یا پەسەندە، ل دویڤ وی تشتێ مرۆڤی هەی، نە ل دویڤ وی تشتێ مرۆڤی نەی.13مەبەست نە ئەوە كو هندەكێن دی بكەڤنە بەرفرەهیێ و هوین بكەڤنە تەنگاڤیێ، لێ بلا وەكهەڤی هەبیت.14د دەمێ نوكە دا زێدەییا ل بەر دەستێ هەوە بۆ هەوجەییا وان بیت، دا ل پاشەڕۆژێ زێدەییا ل بەر دەستێ وان ژی بۆ هەوجەییا هەوە بیت، هۆسا دێ وەكهەڤی هەبیت.15هەروەكو هاتیە نڤیسین:«یێ گەلەك كۆم كری، چ ژ وی زێدە نەبووهنارتنا تیتۆسی بۆ كورنتۆسێ 16سوپاس بۆ خودێ، ئەوێ هەمان دلگەرمیا من بۆ هەوە هەی، كریە د دلێ تیتۆسی دا.17چنكو تیتۆسی نە ب تنێ داخوازا مە قەبیل كر، لێ وی ب دلگەرمیەكا زێدەتر ڤیایە و قەستا هەوە دكەت.18ل گەل وی ئەم وی برای دهنێرین، یێ ژ بەر كارێ وی د مزگینیدانێ دا هەمی جڤاكێن باوەرداران پەسنا[b]  وی دكەن.19نە ب تنێ ئەڤ چەندە، لێ ئەو ژ لایێ جڤاكێن باوەرداران ڤە هاتیە هەلبژارتن ژی، دا هەڤالێ مە یێ رێڤنگیێ بیت، ل دەمێ ئەم ڤێ كەرەمێ هەلدگرین و دابەش دكەین ژ بۆ مەزناهیا خودانی و دا دیار ببیت كو نیازا مە هاریكاریە.20ئەم ڤێ چەندێ دكەین دا كەس دەربارەی وێ بەخشینا مەزن یا ئەم خزمەتا وێ دكەین، گازندەیان ژ مە نەكەت.21چنكو نیازا مە ئەوە ئەم وی تشتی بكەین یێ راست، نە ب تنێ د چاڤێن خودانی دا، لێ د چاڤێن مرۆڤان ژی دا.22ل گەل وان هەردوویان، ئەم وی برایێ خۆ ژی دهنێرین، ئەوێ مە گەلەك جاران د گەلەك تشتان دا تاقی كری و مە دیت یێ دلگەرمە، نوكە ئەو هێشتا پتر یێ دلگەرمە، چنكو ئەو گەلەك ژ هەوە یێ پشتڕاستە.23دەربارەی تیتۆسی، ئەو هەڤپشكێ منە و بۆ هەوە هەڤكارێ منە. دەربارەی هەردوو برایێن مە یێن دی ژی، ئەو هنارتیێن جڤاكێن باوەردارانە و ژ بەر وان مەسیح دهێتە مەزنكرن.24ئەڤجا ل پێش چاڤێن جڤاكێن باوەرداران بەلگەیێ حەزژێكرنا خۆ و هۆكارێ شانازیا مە ب هەوە نیشا وان بدەن.
a.  8‏:1 رۆما 15‏:26
b.  8‏:18 q پەسن: مەدح و سەنا

2 كورنتۆس   به‌شێ 72 كورنتۆس   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 9هاریكاریا باوەردارێن بەلەنگاز 1پێدڤی ناكەت ئەز بۆ هەوە سەبارەت خزمەتا هاریكاریكرنا پیرۆزكریان بنڤیسم،2چنكو ئەز حەزا دلێ هەوە بۆ هاریكاریكرنێ دزانم، ل نك مەقدۆنیان ئەز شانازیێ پێ دبەم و دبێژمە وان كو هەرێما ئەخایایێ[a]  ژ پار وەرە یا ئامادەیە. دلگەرمیا هەوە گەلەك ژ وان بۆ هاریكاریكرنێ هاندان.3لێ ئەز برایان دهنێرمە نك هەوە، دا ل دۆر ڤێ چەندێ شانازیا مە ب هەوە ڤاڵا دەرنەكەڤیت و دا هوین د ئامادە بن، هەروەكو من گۆتی.4چنكو ئەگەر هندەك مەقدۆنی ل گەل من بهێن و ببینن هوین نە د ئامادەنە، ئەم دێ شەرمزار بین، ژ بەر كو ئەم ژ هەوە د پشتڕاست بووین. هوین ژی دێ شەرمزار بن، لێ نەهەوجەیە ئەز ڤێ بێژم.5لەوما من ب فەر دیت كو ئەز هیڤیێ ژ برایان بكەم، دا ئەو بەری من بهێنە نك هەوە و وێ بەخشینێ پێشوەخت ئامادە بكەن یا هەوە بەری نوكە سۆز پێ دای، داكو ئەو وەسا یا ئامادە بیت، هەروەكو ئەو بەخشینەكا مەردانە بیت، نە ژ نەچاری بیت.6ڤێ چەندێ ژی بزانن: یێ پیچەكێ بچینیت، پیچەكێ ددوریت ژی و یێ گەلەكێ بچینیت، گەلەكێ ددوریت ژی.7بلا هەر ئێك ل دویڤ بڕیارا دلێ خۆ بدەت، نە ژ بێدلی یان ژ نەچاری. چنكو خودێ حەز ژ وی دكەت، یێ ب دلخۆشی بدەت.8خودێ دشێت هەر كەرەمەكێ ب سەر هەوە دا بڕێژیت، دا هەوە د هەمی تشتان دا و ل هەمی دەمان ب تەمامی تێرا خۆ هەبیت و وەسا هوین ب هەمی كارێن باش د سەر دا بڕژن.9هەروەكو هاتیە نڤیسین:«وی ب مەردینی ل سەر هەژاران بەڵاڤ كریە،10ئەوێ تۆڤی بۆ تۆڤچینی و نانی بۆ خوارنێ پەیدا دكەت، دێ تۆڤی بۆ هەوە پەیدا كەت و چەند جاركی زێدە كەت و دێ وەرارێ ئێخیتە بەرهەمێ راستداریا هەوە.[b] 11هوین دێ د هەر تشتی دا هێنە دەولەمەندكرن، دا هوین هەردەم د مەرد بن و ب رێكا مە مەردینیا هەوە سوپاسیكرنێ بۆ خودێ بەرهەم بینیت،12چنكو ئەنجامدانا ڤێ خزمەتێ، نە ب تنێ هەوجەییێن پیرۆزكریان دقەتینیت، لێ ژ بەر وێ سوپاسیكرن ژی بۆ خودێ د سەر دا درێژیت.13ئەڤ خزمەتە بەلگەیە ل سەر باوەریا هەوە، ئەڤجا گەلەك مرۆڤ ژ بەر ملكەچیا هەوە بۆ دانپێدانێ ب مزگینیا مەسیحی و ژ بەر مەردینیا هەوە د هاریكاریكرنا وان و هەمی كەسێن دی دا، دێ پەسنا خودێ كەن14و دێ نڤێژان بۆ هەوە كەن و بیریا هەوە كەن، ژ بەر وێ كەرەما خودێ یا زێدە مەزن، ئەوا بۆ هەوە هاتیە دان.15سوپاس بۆ خودێ، ژ بەر دیاریا وی یا ناهێتە سالۆخدان!
a.  9‏:2 مەبەست پێ باوەردارێن هەرێما ئاخایایێنە، كو كورنتۆس پایتەختێ وێ هەرێمێ بوو.
b.  9‏:10 ئیشایا 55‏:10

2 كورنتۆس   به‌شێ 82 كورنتۆس   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 10بەرگریا پاولۆسی ژ خزمەتا خۆ 1ئەز، پاولۆس، ئەوێ دهێتە گۆتن كو یێ دەروونبچویكم د روی ب روی بوونا هەوە دا و یێ وێرەكم دەمێ ژ هەوە دویر، ئەز ب نەرمی و نازكیا مەسیحی داخوازێ ژ هەوە دكەم.2هیڤی دكەم دەمێ ئەز بهێمە نك هەوە، پێدڤی وێ وێرەكیێ نەبم یا كو ئەز دبینم دێ ل دژی هندەك كەسان ب كار ئینم، یێن هزر دكەن ئەم ل دویڤ پیڤەرێن مرۆڤان دژین.3راستە ئەم د لەشەكێ مرۆڤكانی دا دژین، لێ ئەم ل دویڤ پیڤەرێن مرۆڤان جەنگێ ناكەین.4چنكو چەكێن مە یێن جەنگێ نە د لەشكانینە، لێ هێزەكا خودایی هەیە كو كەلهەیان هەلوەشینن.5هەر بیردۆزەك و هەر بیرۆكەكا دفنبلند یا سەرێ خۆ ل بەر زانینا خودێ رادكەت، ئەم وێ دهەلوەشینین و هەمی هزران دكەینە دیلێن گوهداریا مەسیحی6و پشتی هوین گوهداریا خۆ تەمام بكەن، ئەم د ئامادەینە هەر كریارەكا نەگوهداریێ سزا بدەین.7هوین ل تشتێن ل بەر چاڤ دنێڕن. ئەگەر ئێك یێ پشتڕاستە كو ئەو یێ مەسیحیە، بلا ل دۆر ڤێ چەندێ جارەكا دی هزر بكەت و بزانیت، كا چەوا ئەو یێ مەسیحیە، ئەم ژی وەسا یێن مەسیحینە.8چنكو ئەگەر ئەز پیچەكێ زێدە شانازیێ ب وێ دەستهەلاتا مە بكەم ژی، ئەوا خودانی دایە مە بۆ ئاڤاكرنا هەوە، نە بۆ هەڕفاندنا هەوە، ئەز ب شەرم نابینم.9من نەڤێت وەسا دیار ببم كو ئەز یێ هەوڵ ددەم ب نامەیێن خۆ هەوە بترسینم.10چنكو هندەك دبێژن: «نامەیێن وی ب سەنگ و ب هێزن، لێ دەمێ ئەو ئامادە دبیت، كەسایەتیا وی یا لاوازە و ئاخفتنێن وی نە د كاریگەرن.»11كەسەكێ هۆسا، بلا تێبگەهیت كا دەمێ ئەم نە د ئامادە، ب گۆتنێ ب رێكا نامەیان د چەوانین، ل دەمێ ئامادەبوونێ ئەم ب كریارێ ژی د وەساینە.12ئەم نەوێرین خۆ ژ هندەكان بهژمێرین، نە ژی خۆ ل گەل وان هەڤبەر بكەین، یێن خۆ پەسەند دكەن. لێ ئەوێن خۆ ب ئێكودوو دهەلسەنگینن و خۆ ب ئێكودوو هەڤبەر دكەن، نە د تێگەهشتینە.13هندی ئەمین، ئەم زێدەتر ژ رادەی شانازیێ ب خۆ نابەین، لێ د چارچوڤەیێ سنوورێ كارێ خۆ دا، یێ خودێ بۆ مە دانای كو تا نك هەوە ژی دگەهیت، شانازیێ دبەین.14ئەم ژ سنوورێ خۆ دەرباز نابین، هەروەكو تا نك هەوە نەگەهشتبین، چنكو ئەم بووین مزگینیا مەسیحی گەهاندیە هەوە.15ئەم زێدەگاڤیێ ل سەر وی سنووری ناكەین و شانازیێ ب رەنجا كەسێن دی ببەین، لێ هیڤیدارین، ل گەل وەرارا باوەریا هەوە، سنوورێ كارێ مە د ناڤ هەوە دا زێدەتر بەرفرەهـ ببیت،16دا ئەم مزگینیێ د دەڤەرێن ژ هەوە وێڤەتر دا رابگەهینین. چنكو مە نەڤێت شانازیێ ب كارێ كەسێن دی ببەین، ئەوێ وان د ناڤ سنوورێ خۆ دا كری.17لێ «ئەوێ شانازیێ دبەت، بلا شانازیێ ب خودانی ببەت.»[a] 18چنكو یێ خودان وی پەسەند دكەت، ئەو دهێتە قەبیلكرن، نە یێ ئەو خۆ پەسەند دكەت.
a.  10‏:17 یەرمیا 9‏:24

2 كورنتۆس   به‌شێ 92 كورنتۆس   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 11پاولۆس و هنارتیێن سەختە 1خوزی هەوە بێهنا خۆ ل سەر من فرەهـ كربا كو ئەز پیچەك بێئاقلانە بئاخڤم! بەلێ، بێهنا خۆ ل من فرەهـ بكەن!2ئەز ب ئیرەییەكا[a]  خودایانە ئیرەییێ ب هەوە دبەم، چنكو من بۆ ئێك زەڵام نیشانی ب هەوە ڤەكریە، ئەو ژی مەسیحە، دا هەوە وەكو كچكەكا دەهمەنپاك پێشكێشی وی بكەم.3لێ ئەز دترسم، كا چەوا ماری ب فێلبازیا خۆ حەوا خاپاند، وەسا زێهنێ هەوە ژ دلسۆزیا زەڵال و پاك یا هەوە بۆ مەسیحی هەی بهێتە خڕاندن.[b] 4چنكو ئەگەر ئێك بهێتە نك هەوە و عیسایەكێ دی رابگەهینیت، ژبلی وی یێ مە راگەهاندی، یان گیانەكێ دی وەرگرن، ژبلی گیانێ پیرۆز یێ هەوە وەرگرتی، یان مزگینیەكا دی قەبیل بكەن، ژبلی وێ یا هەوە قەبیل كری، هوین باش بێهنا خۆ ل وی فرەهـ دكەن!5لێ ب هزرا من، ئەز چ ژ وان كێمتر نینم یێن هندەك ژ هەوە دبینن كو ‹هنارتیێن بژارە›نە.6ئەگەر د ئاخفتنێ دا ئەز نە یێ شارەزا بم، د زانینێ دا ئەز یێ شارەزامە. ب راستی ژی ئەڤ چەندە مە بۆ هەوە ژ هەمی لایان ڤە و د هەمی تشتان دا ئاشكرا كر.7من بێ بەرامبەر مزگینیا خودێ بۆ هەوە راگەهاند. ما من گونەهـ كر دەمێ من هۆسا خۆ شكاندی، دا هوین بلند ببن؟8من جڤاكێن دی یێن باوەرداران شەلاندن، دەمێ من پارە ژ وان وەرگرتین، دا خزمەتا هەوە بكەم9و دەمێ ئەز د ناڤ هەوە دا و ئەز هەوجە بوویم، من بارێ كەسێ ژ هەوە گران نەكر، چنكو ئەو برایێن ژ مەقدۆنیایێ هاتین هەوجەییا من قەتاند. وەسا من د هەر تشتەكی دا خۆ راگرت كو بۆ هەوە نەبمە بارگرانی و دێ خۆ راگرم ژی.[c] 10ب وێ راستیا مەسیحی یا د من دا، كەس ل دەڤەرێن ئەخایایێ نەشێت من ل سەر شانازی ب خۆ برنێ مت بكەت.11بۆچی؟ ئایا چنكو ئەز حەز ژ هەوە ناكەم؟ خودێ دزانیت كو ئەز حەز ژ هەوە دكەم.12ئەو تشتێ ئەز دكەم، ل سەر وی دێ یێ بەردەوام بم، دا دەرفەتێ ل وان ببڕم یێن ل دەرفەتەكێ دگەڕیێن، دا شانازیێ ببەن كو كارێ وان یەكسانە ل گەل كارێ مە.13چنكو كەسێن وەسا هنارتیێن سەختەنە، پالەیێن خاپینۆكن، وێنەیێ خۆ دگوهۆڕن كو وەكو هنارتیێن مەسیحی لێ بهێن.14ئەڤە ژی نە تشتەكێ سەیرە، چنكو ئبلیس ب خۆ ژی وێنەیێ خۆ دگوهۆڕیت كو وەكو فریشتەیێ رۆناهیێ لێ بهێت.15ئەڤجا نە تشتەكێ مەزنە كو خزمەتكارێن وی ژی وێنەیێ خۆ بگوهۆڕن كو وەكو خزمەتكارێن راستداریێ لێ بهێن. دویماهیا وان دێ ل دویڤ كریارێن وان بیت.پاولۆس شانازیێ ب تەنگاڤیێن خۆ دبەت 16ئەز دیسان دبێژم: بلا كەس من بێئاقل نەهژمێریت. لێ ئەگەر هوین من وەسا بدانن ژی، من وەكو بێئاقل قەبیل بكەن، دا ئەز ژی پیچەكێ شانازیێ ببەم.17ئەڤ تشتێ ئەز دبێژم، راستە نە ب دلێ خودانیە، لێ ئەز وەكو بێئاقلەك دبێژم كو ب پشتڕاستی شانازیێ ب خۆ دبەت.18مادەم گەلەك ل دویڤ پیڤەرێن مرۆڤان شانازیێ دبەن، ئەز ژی دێ شانازیێ بەم.19هوین د ئاقلمەندن! لەوما هوین ب دلخۆشی بێهنا خۆ ل بێئاقلان فرەهـ دكەن.20بەلێ، ئەگەر ئێك هەوە بكەتە بەنی، یان ئەگەر ئێك مالێ هەوە بخۆت، یان ئەگەر ئێك كەیسێ خۆ د هەوە را ببینیت، یان ئەگەر ئێك دفنا خۆ ل هەوە بلند بكەت، یان ئەگەر ئێك زللەهەكێ ل هەوە بدەت، هوین بێهنا خۆ ل وی فرەهـ دكەن.21ئەز ب شەرمی ڤە دانپێدانێ دكەم كو بۆ كرنا ڤان تشتان ئەم د لاواز بووین!لێ ئەگەر ئێك بوێریت د تشتەكی دا شانازیێ ب خۆ ببەت (ئەز ب بێئاقلی دبێژم): ئەز ژی دوێرم شانازیێ ب خۆ ببەم.22ئەگەر ئەو عیبرانینە، ئەز ژی عیبرانیمە. ئەگەر ئەو ئیسرائیلینە، ئەز ژی ئیسرائیلیمە. ئەگەر ئەو ژ دویندەها[d]  ئیبراهیمینە، ئەز ژی ژ دویندەها ئیبراهیمیمە.23ئەگەر ئەو خزمەتكارێن مەسیحینە، (ئەز وەكو ئێكێ دین دبێژم) ئەز ژ وان باشترم: من زێدەتر رەنجا بری، پتر یێ هاتیمە زیندانكرن، پتر لێدان ب من كەفتیە، گەلەك جاران روی ب روی مرنێ بوویمە.24من ژ دەستێ جوهیان پێنج جاران چل كێم ئێك قامچی خوارینە.[e] 25ئەز سێ جاران هاتیمە داردان؛ جارەكێ هاتیمە بەربارانكرن؛ سێ جاران گەمیا ئەز تێدا تێكشكەستیە؛ ئەز شەڤەك و رۆژەكان د نیڤا دەریایێ دا مایمە.26من گەلەك رێڤنگی كرن و ئەز تووشی مەترسیێن رویباران بوویمە، مەترسیێن رێگران، مەترسیێن ژ مللەتێ من چێبووین، مەترسیێن ژ مللەتێن دی چێبووین، مەترسیێن د باژێڕان دا، مەترسیێن د چۆلی دا، مەترسیێن د دەریایێ دا، مەترسیێن ژ برایێن سەختە چێبووین.[f] 27من رەنج و وەستیان كێشان، ئەز گەلەك مایمە بێ خەو، برسی و تێهنی بوویمە، گەلەك مایمە بێ خوارن، سەرما و رویساتی ب سەرێ من هاتینە.28ژبلی تشتێن دی، هەر رۆژ بارێ خەمخۆریێ ژ هەمی جڤاكێن باوەرداران دكەڤیتە سەر ملێ من.29ئەگەر ئێك بێهێز ببیت، ئەز ژی ژ بەر وی بێهێز دبم و ئەگەر ئێك بهێتە هەلنگافتن، ژ بەر وی ئاگر دكەڤیتە دلێ من.30ئەگەر یا پێدڤی بیت ئەز شانازیێ ب خۆ ببەم، ئەز دێ شانازیێ ب وان تشتان بەم، یێن لاوازیا من دیار دكەن.31خودێ، بابێ خودان عیسای، ئەوێ هەروهەر هەژی پەسنكرنێ[g] ، دزانیت كو ئەز درەوان ناكەم.32ل دیمەشقێ، والیێ بریكارێ ئارێتاس پاشای ژ پێخەمەت گرتنا من زێرەڤان دانابوونە بەر دەرگەهێن باژێڕێ دیمەشقێ،[h] 33ئینا ئەز د پەنجەرەكا شویرهێ دا ب سەڤیەكێ هاتمە داهێلان و ژ دەستێن وی رزگار بووم.
a.  11‏:2 q ئیرە: ب عەرەبی ‹غیرە›.
b.  11‏:3 دەستپێكرن 3‏:1‏-6، 13
c.  11‏:9 فیلیپی 4‏:15‏-18
d.  11‏:22 q دویندەه: نەسل یان زوڕیەت
e.  11‏:24 گۆتارا مووسای 25‏:3
f.  11‏:26 كارێن هنارتیان 9‏:23‏-25؛ 14‏:5
g.  11‏:31 q پەسن: مەدح و سەنا
h.  11‏:32 كارێن هنارتیان 9‏:23‏-25

2 كورنتۆس   به‌شێ 102 كورنتۆس   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 12بینین و پەیامێن پاولۆسی 1یا فەرە شانازیێ ب خۆ ببەم. هەر چەندە یا بێ مفایە، لێ ئەز دێ هێمە سەر بینین و پەیامێن خودانی بۆ من ئاشكرا كرین.2ئەز مرۆڤەكی دنیاسم، باوەردارە ب مەسیحی، بەری چواردە ساڵان ئەو تا ئەسمانێ سێیێ[a]  هاتە رەڤاندن. ئایا ب لەش ڤە بوو یان ژ دەرڤەی لەشی بوو، ئەز نزانم، خودێ دزانیت.3‏-4 ئەز دزانم ئەڤ مرۆڤە بۆ بەهەشتێ هاتە رەڤاندن، ئایا ب لەش ڤە بوو یان ژ دەرڤەی لەشی بوو، ئەز نزانم، خودێ دزانیت. ئەوی تشتێن وەسا بهیستن كو مرۆڤ نەشێت دەربڕینێ ژێ بكەت و نابیت بەحس بكەت.5ئەز دێ شانازیێ ب ئێكێ هۆسا بەم، لێ ژ لاوازیا خۆ پێڤە، ئەز شانازیێ ب خۆ نابەم.6ئەگەر من بڤێت شانازیێ ببەم ژی، ئەز یێ بێئاقل نابم، چنكو ئەز راستیێ دبێژم. لێ ئەز خۆ ددەمە پاش دا كەس چ هزرێن باشتر بۆ من نەكەت، پتر ژ ئەو تشتێ وی ژ من دیتی یان ژ من بهیستی.7داكو ئەز ژ بەر مەزنیا تشتێن بۆ من هاتینە ئاشكراكرن دفنبلند نەبم، د لەشێ من دا ستریەك بۆ من هاتە دان[b] ، هنارتیەكێ ئبلیسیە من ئازار ددەت، دا دفنبلند نەبم.8بۆ ڤێ چەندێ ژی من سێ جاران هیڤی ژ خودانی كر كو ژ من دویر بئێخیت،9لێ وی گۆتە من: «كەرەما من تێرا تە هەیە. چنكو هێزا من د لاوازیا مرۆڤی دا ب كاملی كار دكەت.» ئەڤجا ب هەمی دلخۆشی ئەز دێ شانازیێ ب لاوازیێن خۆ بەم، دا هێزا مەسیحی د من دا ئاكنجی ببیت.10لەوما ئەز ب لاوازیان، كرێتكرنان، نەخۆشیان، تەپەسەركرنان و تەنگاڤیان ژ پێخەمەت مەسیحی كەیفخۆش دبم، چنكو دەمێ ئەز یێ لاواز، هنگی ئەز یێ ب هێزم.خەما پاولۆسی ل سەر كورنتۆسیان 11من خۆ بێئاقل كر، لێ هەوە ئەز نەچار كرم. پێدڤی بوو ئەز ژ لایێ هەوە ڤە بهێمە پەسەندكرن، چنكو ئەز چ ژ ‹هنارتیێن بژارە› كێمتر نینم، هەر چەندە ئەز چ نینم.12نیشانێن هنارتیەكێ راستەقینە، نیشان و مەندەهۆشی و حنێر[c]  ب هەمی خۆڕاگرتن د ناڤ هەوە دا هاتنە ئەنجامدان.13ما هوین چ ژ جڤاكێن دی یێن باوەرداران كێمتر بوون، ژبلی كو من بارێ هەوە گران نەكر؟ ل من ببورن كو من ئەڤ مافێ هەوە خواری!14ئەڤە ئەز یێ ئامادەمە بۆ جارا سێیێ بهێمە نك هەوە و ئەز بارێ هەوە گران ناكەم. چنكو من مالێ هەوە نەڤێت، لێ من هوین دڤێن. نە یا فەرە زاڕۆك بۆ دایك و بابان مالی كۆم بكەن، لێ دایك و باب بۆ زاڕۆكان.15ئەز دێ ب هەمی دلخۆشی مالێ خۆ و گیانێ خۆ ژی بۆ هەوە مەزێخم. ئەگەر ئەز زێدەتر حەز ژ هەوە بكەم، ما هوین دێ كێمتر حەز ژ من كەن؟16ئەڤجا مگرتی ئەز بۆ هەوە بارگرانی نەبووم. لێ ئەز فێلبازم، من ب خاپاندنێ هوین یێن ب دەست خۆ ئێخستین![d] 17ئایا ب رێكا ئەوێن من هنارتینە نك هەوە، من مالێ هەوە خواریە؟18من هیڤی ژ تیتۆسی كر و ئەو برا ل گەل هنارت. ما تیتۆسی مالێ هەوە خوار؟ ما مە ب هەمان گیانی كار نەكر؟ ما ل سەر هەمان رێكێ نەچووین؟19ما هوین هزر دكەن، ب درێژاهیا ڤێ نامەیێ، ئەم هەوڵ ددەین رویێن خۆ ل نك هەوە سپی بكەین؟ نەخێر، ل بەرامبەری خودێ ئەم ل دویڤ حەزا مەسیحی بۆ هەوە دئاخڤین، هەر تشتێ ئەم بكەین ژی، گەلی خۆشتڤیان، بۆ ئاڤاكرنا هەوەیە.20ئەز دترسم دەمێ بهێم، ئەز هەوە وەسا نەبینم هەروەكو من دڤێت و هوین من وەسا نەبینن هەروەكو هەوە دڤێت. دترسم هەڤڕكی، چاڤپێنەڕابوون، تۆڕەیی، جوداخوازی، بوهتان[e] ، نەكامی[f] ، خۆمەزنكرن و تێكڤەدان د ناڤ هەوە دا هەبن.21ئەز دترسم دەمێ جارەكا دی بهێمە نك هەوە، خودایێ من ل نك هەوە من شەرمزار بكەت و بۆ گەلەكان شینیێ بكەم، ئەوێن پێشتر گونەهـ كرین و ژ پویچاتی، دەهمەنپیسی و بێدەلنگیا وان كری ل خۆ نەزڤڕین.
a.  12‏:2 q ئەسمانێ سێیێ: ئەسمانێ هەری بلندە. ل فەرهەنگۆكێ بنێڕە ئەسمان*.
b.  12‏:7 دبیت نەساخیەكە خودێ ئەو تووش كریێ، دا دفنبلند نەبیت.
c.  12‏:12 q حنێر: ب عەرەبی ‹معجزة›
d.  12‏:16 ل ڤێرێ پاولۆس ڤێ گۆتنێ بۆ مەبەستەكێ وەكو تڕانە دبێژیت.
e.  12‏:20 q بوهتان: تاوانباركرنا بێ بنیات
f.  12‏:20 q نەكامی: بەحسكرنا ئێكی ب خرابی.

2 كورنتۆس   به‌شێ 112 كورنتۆس   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 كورنتۆس »   به‌شێ 13ئاگەهداركرنێن دویماهیێ 1ئەڤە سێیەمین جارە ئەز دهێمە نك هەوە. «دڤێت هەر تاوانەك ب دەڤێ دوو یان سێ شاهدان بهێتە سەلماندن.»[a] 2بەری نوكە، دەمێ ئەز جارا دوویێ ل نك هەوە، من گۆتبوو و نوكە ژی، دەمێ ئەز نە ل نك هەوە، دبێژمە وان یێن بەری نوكە گونەهـ كرین و هەمیێن دی: دەمێ ئەز جارەكا دی بهێمە نك هەوە، ئەز یێ دلۆڤان نابم،3مادەم هوین داخوازا بەلگەیان دكەن كو مەسیح ب دەڤێ من دئاخڤیت. ئەو د سەرەدەریێ دا ل گەل هەوە نە یێ لاوازە، لێ د ناڤ هەوە دا یێ بهێزە.4راستە ئەو ژ لاوازی هاتە خاچدان، لێ ئەو ب هێزا خودێ یێ زیندیە. ئەم ژی د ئێكبوونا ل گەل وی دا د لاوازین، لێ ب هێزا خودێ ئەم د سەرەدەریا خۆ دا ل گەل هەوە دێ ل گەل وی زیندی بین.5نە من، لێ خۆ بپشكنن، دا بزانن كا هوین د باوەریێ دانە یان نە. نە من، لێ خۆ تاقی بكەن. یان هوین تێناگەهن كو عیسایێ مەسیح د ناخێ هەوە دایە؟ ژبلی ئەگەر هوین د پشكنینێ دا سەرنەكەڤن.6ئەز هیڤیدارم هوین تێبگەهن كو ئەم د سەرنەكەفتی نینین.7زێدەباری هندێ ئەم ژ خودێ دخوازین كو هوین چ خرابیان نەكەن، مەبەستا مە نە ئەوە كو ئەم د تاقیكرنێ دا سەركەفتی دیار ببین، لێ مەبەست ئەوە كو هوین باشیێ بكەن، خۆ ئەگەر ئەم وەكو سەرنەكەفتی ژی دیار ببین.8چنكو ئەم نەشێین تشتەكی ل دژی راستیێ بكەین، لێ ب تنێ دشێین خزمەتا راستیێ بكەین.9ئەم دلخۆش دبین، دەمێ ئەم لاواز دبین و هوین بهێز بن. ئەوا ئەم ژ خودێ دخوازین: راستڤەكرنا هەوەیە.10لەوما ئەز ڤان تشتان دنڤیسم و ئەز نە ل نك هەوە، داكو دەمێ ل نك هەوە ئامادە ببم، رەفتارەكا دژوار ل گەل هەوە نەكەم، ل دویڤ وێ دەستهەلاتا خودانی بۆ ئاڤاكرنێ دایە من، نە بۆ هەڕفاندنێ.خاترخواستن 11ل دویماهیێ گەلی خویشك و برایان، د دلخۆش بن، خۆ راستڤە كەن، ئێكودوو هان بدەن، هەڤهزر بن، ب ئاشتیێ بژین، ئەڤجا خودایێ حەزژێكرنێ و ئاشتیێ دێ ل گەل هەوە بیت.12ب ماچەكا پیرۆز ژ لایێ من ڤە سڵاڤان ل ئێكودوو بكەن.13هەمی پیرۆزكری سڵاڤان ل هەوە دكەن.14كەرەما خودان عیسایێ مەسیح و حەزژێكرنا خودێ و هەڤپشكیا گیانێ پیرۆز ل گەل هەوە هەمیان بن.
a.  13‏:1 گۆتارا مووسای 19‏:15

2 كورنتۆس   به‌شێ 12گالاتیا   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 1سڵاڤ 1ژ من، پاولۆس، هنارتیێ نە ژ نك مرۆڤان و نە ب دەستێ مرۆڤان، لێ ب دەستێ عیسایێ مەسیح و خودایێ باب ئەوێ ئەو ژ ناڤ مریان راكری،2ژ هەمی برایێن ل گەل من ژی،بۆ جڤاكێن باوەردارێن[a]  گالاتیایێ:3كەرەم و ئاشتی ل سەر هەوە بن، ژ بابێ مە خودێ و خودان عیسایێ مەسیح،4ئەوێ خۆ گۆری گونەهێن مە كری، دا مە ل دویڤ حەزا خودێ و بابێ مە ژ جیهانا نوكە یا خراب قورتال بكەت.5هەتا هەتایێ مەزناهی بۆ خودێ بیت. ئامین.چ مزگینیێن دی نینن 6ئەز یێ حێبەتیمە كو هوین هۆسا ب لەز دەست ژ خودێ یێ ب كەرەما مەسیحی گازی هەوە كری بەرددەن و بۆ مزگینیەكا دی دزڤڕن.7ب راستی چ مزگینیێن دی نینن، لێ هندەك كەسێن هەین، هزرێن هەوە ئالۆز دكەن و وان دڤێت پەیاما مزگینیا مەسیحی بگوهۆڕن.8لێ خۆ ئەگەر ئەم یان ژی فریشتەیەكێ ژ ئەسمانی مزگینیەكا دی بۆ هەوە رابگەهینیت، ژبلی وێ مزگینیا مە بۆ هەوە راگەهاندی، بلا نفرین ل وی بن!9هەروەكو مە بەری نوكە گۆتی و نوكە ژی دبێژمەڤە: ئەگەر كەسەك مزگینیەكا دی بۆ هەوە رابگەهینیت، ژبلی ئەوا هەوە وەرگرتی، بلا نفرین ل وی بن!10ما هوین هزر دكەن ئەز نوكە ل رازیبوونا مرۆڤان دگەڕیێم، یان یا خودێ؟ ما ئەز بزاڤێ دكەم دا دلێ مرۆڤان خۆش بكەم؟ نەخێر! ئەگەر من هەر ڤیابا دلێ مرۆڤان خۆش كەم، ئەز بەنیێ مەسیحی نەدبووم.خودێ چەوا گازی پاولۆسی كر 11گەلی خویشك و برایان، من دڤێت هوین بزانن، ئەو مزگینیا ژ لایێ من ڤە دهێتە راگەهاندن، نە ژ مرۆڤانە،12من ئەو ژ چ مرۆڤان وەرنەگرتیە و كەسێ ژی ئەز فێر نەكریمێ، لێ ب پەیاما عیسایێ مەسیح من وەرگرتییە.13هەوە ل سەر ژیانا من یا بەرێ د ئایینێ جوهیاتیێ دا یا بهیستی، من جڤاكا گازیكریێن خودێ گەلەك زێدە تەنگاڤ دكر و بزاڤ دكر وێ وێران بكەم.14د ئایینێ جوهیاتیێ دا ئەز ژ گەلەك مرۆڤێن هەڤتەمەنێن خۆ، د ناڤ مللەتێ خۆ دا، پتر پێشڤە چووبووم و بۆ داب و نەریتێن بابكالێن خۆ، ئەز گەلەك ژ وان خوینگەرمتر بووم.15لێ دەمێ خودێ، ئەوێ ئەز هەلبژارتیم كو هێشتا ئەز د زكێ دایكا خۆ دا بووم و ب كەرەما خۆ گازی من كری، پێ دلخۆش بووی16كو كوڕێ خۆ بۆ من ئاشكرا بكەت، دا وی د ناڤ مللەتێن نەجوهی دا بدەمە نیاسین، هنگی من شیرەتا خۆ ب چ مرۆڤان[b]  نەكر،17ئەز سەرنەكەفتمە ئورشەلیمێ ژی، كو بچمە نك وان یێن بەری من بووینە هنارتی، لێ ئێكسەر ئەز چوومە وەڵاتێ عەرەبان و پشتی هنگی ئەز زڤڕیمە دیمەشقێ.18پاشی، پشتی سێ ساڵان ئەز سەركەفتمە ئورشەلیمێ، دا كیفاسی[c]  بنیاسم و ئەز پازدە رۆژان ل نك وی مام.19لێ ژبلی یەعقوبێ برایێ خودانی، من كەس ژ هنارتیێن دی نەدیت.20ئەوا ئەز بۆ هەوە ل ڤێرێ دنڤیسم، ئەڤە ل بەرامبەری خودێ، ئەز درەوان تێدا ناكەم.21پشتی هنگی ئەز چوومە هەرێمێن سوریا و كیلیكیایێ،22لێ ژ لایێ جڤاكێن باوەردارێن مەسیحی ڤە یێن ل یەهودیایێ، ئەز روی ب روی نەدهاتمە نیاسین.23وان ب تنێ بهیستبوو، كو: «ئەوێ بەری نوكە ئەم تەنگاڤ دكرین، نوكە ئەو یێ مزگینیا وێ باوەریێ بەڵاڤ دكەت، ئەوا بەری نوكە وی بزاڤ دكر كو وێران بكەت.»24ئەڤجا ئەوان ژ بەر من پەسنا[d]  خودێ دكر.
a.  1‏:2 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
b.  1‏:16 دەق و دەق: ‹ب چ خوین و گۆشتان›.
c.  1‏:18 ناڤێ ئارامی یێ ‹پەترۆس›یە.
d.  1‏:24 q پەسن: مەدح و سەنا

2 كورنتۆس   به‌شێ 13گالاتیا   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 2وەرگرتنا پاولۆسی ژ لایێ هنارتیان ڤە 1پشتی چواردە ساڵان، ئەز جارەكا دی ل گەل بارناباسی سەركەفتمە ئورشەلیمێ، من تیتۆس ژی ل گەل خۆ بر.[a] 2ئەز ل دویڤ سرۆشا[b]  خودێ سەركەفتمە وێرێ، ئەو مزگینیا ئەز د ناڤ مللەتێن نەجوهی دا رادگەهینم، من دانا بەر وان، لێ ب تنێ من دانا بەر پایەبەرزان[c] ، دا بزاڤا من كری و ئەز دكەم، ب ئاڤێ دا نەچووبیت.3لێ خۆ تیتۆس ژی، ئەوێ ل گەل من، هەر چەندە كو یونانی بوو، نەچار نەبوو كو بهێتە سونەت كرن.4ئەڤ چەندا بوری ژ بەر هندەك برایێن درەوین چێبوو، یێن ب دزی ڤە ئیناینە د ناڤ مە دا، ئەو ب نهێنی هاتبوون، دا سیخوڕیێ ل سەر ئازادیا مە بكەن، ئەوا مە ب رێكا مەسیح عیسای وەرگرتی و هۆسا مە بكەنە بەنی،5لێ مە دەمژمێرەكا ب تنێ ژی خۆ نەدا دەستێ وان، داكو راستیا مزگینیێ ل گەل هەوە بمینیت.6لێ ئەوێن ب پایەبەرز دهێنە نیاسین، (ئەو ب راستی چ بن، بۆ من نە گرنگە، خودێ بەرێ خۆ نادەتە پایەبەرزیا مرۆڤان) ئەوان كەسان چ ل من زێدە نەكر.7لێ بەروڤاژی ڤێ چەندێ، ئەو وەسا تێگەهشتن كو بەرپرسیاری بۆ من یا هاتیە دان، دا ئەز مزگینیێ بدەمە ئەوێن سونەتنەكری[d] ، هەروەكو بۆ پەترۆسی هاتیە دان كو مزگینیێ بدەتە ئەوێن سونەتكری[e] .8چنكو خودێ ئەوێ كو پەترۆس وەك هنارتی بۆ خەلكێ سونەتكری ب كار ئینای، ئەز ژی بۆ مللەتێن نەجوهی ب كار ئینام.9دەمێ یەعقوب، كیفاس[f]  و یوحەننای ئەوێن كو ب ‹ستوین›[g]  دهاتنە نیاسین، زانی كو ئەڤ كەرەمە بۆ من یا هاتیە دان، هنگی ئەوان دەستێ خۆ یێ راستێ بۆ من و بارناباسی درێژ كر، وەك نیشانا پشكداریێ، داكو ئەم بچینە ناڤ مللەتێن نەجوهی و ئەو بچنە ناڤ سونەتكریان.10ب تنێ وان هیڤیەك ژ مە هەبوو كو هەژاران ژ بیر نەكەین[h] ، ئەڤە ژی هەر ئەو تشت بوو یێ من ب خۆ دڤیا ئەز بكەم.ل ئەنتاكیایێ پاولۆس ل پەترۆسی دحەیتینیت 11لێ دەمێ كیفاس هاتیە باژێڕێ ئەنتاكیایێ، ئەز بەرهنگاری وی بووم، ژ بەر كو یێ گونەهبار بوو،12چنكو بەری هندەك ژ نك یەعقوبی بهێن، پەترۆسی خوارن ل گەل نەجوهیان دخوار، لێ دەمێ ئەو هاتین، ژ ترسا لایەنگرێن سونەتكرنێ[i]  وی خۆ دا پاش و خۆ ژ نەجوهیان جودا كر.13باوەردارێن دی یێن جوهی ژی ل گەل وی دووڕویاتی دكر، خۆ بارناباس ژی كەفتە بن كارتێكرنا دووڕویاتیا وان.14لێ دەمێ من دیتی ئەو ب دروستی ل دویڤ راستیا مزگینیێ ناچن، ل پێش چاڤێن هەمی ئامادەبوویان من گۆتە كیفاسی: «ئەگەر تۆ جوهی بی و شێوازێ ژیانا تە نە وەكو جوهیان بیت، لێ وەكو مللەتێن نەجوهی بیت، ئەڤجا چەوا تۆ دشێی مللەتێن نەجوهی نەچار كەی كو وەكو جوهیان بژین؟»جوهی و نەجوهی ب باوەریێ قورتال دبن 15ئەم یێن كو د بنیات دا جوهینە و نە ژ مللەتێن گونەهكارین[j] ،16دزانین كو مرۆڤ ب كارێن دەستووری بێگونەهـ دەرناكەڤیت، لێ ب تنێ ب رێكا باوەریێ ب عیسایێ مەسیح، لەوما مە ژی باوەری ب عیسایێ مەسیح ئینا، داكو ب رێكا باوەریێ ب مەسیحی، نە ب كارێن دەستووری، بێگونەهـ دەركەڤین. چنكو كەس ب كارێن دەستووری بێگونەهـ دەرناكەڤیت.17لێ ئەگەر ئەم ژی یێن بزاڤێ دكەین كو ب رێكا مەسیحی بێگونەهـ دەركەڤین، هاتینە دیتن كو گونەهكارین، ئەرێ ما مەسیح خزمەتكارێ گونەهێیە؟ حاشا!18ئەگەر ئەوێن من هەڕفاندین ئاڤا بكەمەڤە، ئەز دسەلمینم كو ئەز سەرپێچكارم،19چنكو ب رێكا دەستووری ئەز بەرامبەر دەستووری یێ مریم، دا بۆ خودێ بژیم. ل گەل مەسیحی هاتیمە خاچدان،20ئێدی نە ئەزم یێ دژیت، لێ مەسیحە د ناخێ من دا دژیت. ئەو ژیانا نوكە ئەز ب لەشی دژیم، ئەز ب باوەریێ ب كوڕێ خودێ دژیم، ئەوێ حەز ژ من كری و خۆ گۆری من كری.21ئەز پشتا خۆ نادەمە كەرەما خودێ، چنكو ئەگەر راستداری[k]  ب رێكا دەستووری با، دا مرنا مەسیحی یا ژ قەستا بیت.
a.  2‏:1 كارێن هنارتیان 11‏:30؛ 15‏:2
b.  2‏:2 q سرۆش: ئانكو ‹وحي›
c.  2‏:2 ئەوێن ب رێبەرێن باوەرداران دهاتنە نیاسین.
d.  2‏:7 q سونەتنەكری: ئانكو ئەوێن نەجوهی.
e.  2‏:7 q سونەتكری: ئانكو ئەوێن جوهی.
f.  2‏:9 ناڤێ ئارامی یێ ‹پەترۆس›یە.
g.  2‏:9 ئانكو كەسێن گرنگ د ناڤ جڤاكا باوەرداران دا.
h.  2‏:10 ئانكو: هاریكاریا باوەردارێن یەهودیایێ بكەت. بنێڕە كارێن هنارتیان 11‏:27‏-30
i.  2‏:12 q لایەنگرێن سونەتكرنێ: ل فەرهەنگۆكێ بنێڕە.
j.  2‏:15 جوهیان خۆ وەكو پیرۆز ددیت و هەمی مللەتێن دی گونەهكار. پاولۆس ل ڤێرێ دێ بێژیت كو جوهی ژی گونەهكارن. هنگی كەسێن نەجوهی پووتپەرێس بوون و دویر ژ پەیمان و دەستوورێ مووسای دژیان.
k.  2‏:21 ئانكو بێگونەهـ دەركەفتن.

گالاتیا   به‌شێ 1گالاتیا   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 3راستداری (بێگونەهی) ب رێكا دەستووری یان باوەریێیە؟ 1گەلی گالاتیایی یێن بێئاقل، كێ سەرێ هەوە تژی كریە؟ چنكو مرنا عیسایێ مەسیح بۆ هەوە هند ب زەڵالی هاتیە راگەهاندن، هەروەكو هەوە ب چاڤێن خۆ دیتبیت كو ئەو یێ ل خاچێ دای.2من دڤێت ئەز ڤی تشتی ب تنێ ژ هەوە بزانم: ئایا هەوە گیانێ خودێ[a]  ب رێكا كریارێن دەستووری وەرگرتییە یان ژی ب رێكا باوەریئینانێ ب وێ مزگینیا هەوە بهیستی؟3تا ڤی رادەی هوین د بێئاقلن؟ ئایا پشتی هەوە ب گیانێ خودێ دەست پێ كری، ئێدی دێ ب هێزا خۆ[b]  تەمام كەن؟4ئایا ئەو هەمی ئازار هەوە ژ قەستا كێشان؟ ئەگەر ب راستی ژ قەستا بن!5ئەوێ گیانێ پیرۆز ددەتە هەوە و حنێران[c]  د ناڤ هەوە دا دكەت، ما ڤێ چەندێ ژ ئەنجامێ كریارێن دەستووری یان ژی ژ ئەنجامێ بهیستن و باوەریێ دكەت؟6وەكو ئیبراهیمی «باوەر ژ خودێ كر، ئەڤە ژی بۆ وی وەكو راستداری هاتە هژمارتن.»[d] 7ئەڤجا بزانن كو ئەوێن باوەریێ دئینن، ئەون كوڕێن ئیبراهیمی.8نڤیسارا پیرۆز هەر ژ كەڤن دا دیتبوو كو خودێ دێ مللەتێن نەجوهی ب باوەریێ راستدار هژمێریت و وێ پێشوەخت مزگینی دا ئیبراهیمی و گۆتێ: «هەمی مللەت ب رێكا تە دێ هێنە بەرەكەتدار كرن.»[e] 9ژ بەر هندێ ئەوێن باوەریێ دئینن، ل گەل ئیبراهیمێ باوەردار دهێنە بەرەكەتداركرن.10هەمی ئەوێن پشتا خۆ ب كارێن دەستووری گەرم دكەن، د نفرین لێكرینە، چنكو یا هاتیە نڤیسین: «نفرین لێ كریە یێ بێكێماسی هەمی تشتێن د پەرتووكا دەستووری دا هاتینە نڤیسین ب جهـ نەئینیت و كار پێ نەكەت.»[f] 11ئاشكرایە كو كەسەك ل نك خودێ ب دەستووری ناهێتە راستداركرن[g] ، چنكو «یێ راستدار دێ ب باوەریێ ژیت.»[h] 12دەستوور نە ب باوەریێیە، لێ «هەر كەسێ ڤان تشتان ب جهـ بینیت، دێ پێ ژیت.»[i] 13مەسیح پێخەمەت مە كەفتە بن نفرینێ و هۆسا ئەم ژ نفرینا دەستووری رزگار كرین، چنكو یا هاتیە نڤیسین: «نفرین لێ كریە، هەر كەسێ ل سەر دارەكی بهێتە هەلاویستن.»[j] 14ئەڤ چەندە چێبوو، دا ب رێكا مەسیح عیسای بەرەكەتا ئیبراهیمی بگەهیتە مللەتێن نەجوهی، كو ب رێكا باوەریێ ئەم گیانێ پیرۆز یێ سۆزپێدای وەرگرین.سۆزا خودێ دایە ئیبراهیمی و دەستوور 15گەلی خویشك و برایان، ئەز دێ نموونەیەكێ ژ ژیانا رۆژانە بۆ هەوە ئینم: ئەگەر پەیمانا مرۆڤەكی یا پەسەندكری بیت، كەس نەشێت وێ ژ كار بئێخیت یان ژی ل سەر زێدە بكەت.16ئەڤجا سۆز بۆ ئیبراهیمی و دویندەها[k]  وی هاتنە دان. نابێژیت: «و بۆ دویندەهێن تە» هەروەكو بۆ گەلەكان بیت، لێ بۆ ئێكی: «و بۆ دویندەها تە»[l] ، كو ئەو ژی مەسیحە.17مەبەستا من ئەڤەیە: دەستوورێ پشتی چوار سەد و سیهـ ساڵان هاتیە دانان[m] ، پەیمانا خودێ یا ژ بەرێ وەرە پەسەندكری ژ كار نائێخیت، داكو سۆزێ بهەلوەشینیت،18چنكو ئەگەر میرات گرێدایی دەستووری با، ئەو گرێدای سۆزێ نەدبوو، لێ خودێ ب رێكا سۆزێ ژ كەرەما خۆ دایە ئیبراهیمی.19ئەڤجا بۆچی دەستوور هاتە دانان؟ ئەو ژ بۆ دیاركرنا سەرپێچیان هاتە زێدەكرن، تاكو ئەو دویندەهـ بهێت یا خودێ سۆز دایێ. دەستوور ب رێكا فریشتەیان و ل سەر دەستێ ناڤبەینكارەكی[n]  هاتیە دانان.20لێ ناڤبەینكارەك نە پێدڤیە، ئەگەر پەیمان ژ لایێ ئێكێ ب تنێ ڤە دهێتە دان، ل ڤێرێ ئەو ئێكێ پەیمان دای خودێیە.21پا دەستوور دژی سۆزێن خودێیە؟ حاشا! چنكو ئەگەر دەستوورەك هاتبا دانان كو بشێت ژیانێ بدەت، دا ب دروستی راستداری ل دویڤ دەستووری بیت.22لێ نڤیسارا پیرۆز هەمی تشت ل بن دەستهەلاتا گونەهێ كرینە دیل، داكو باوەردار ژ بەر باوەریا خۆ ب عیسایێ مەسیح، سۆزێ وەرگرن.23بەری هاتنا ڤێ باوەریێ، ئەم ل بن دەستێ دەستووری د گرێدای بووین، د دەستەسەر بووین هەتا دیاربوونا وێ باوەریا كو دا هێت.24هۆسا دەستووری ئەم پەروەردە دكرین هەتا عیسایێ مەسیح هاتی، دا ب رێكا باوەریێ، راستدار بهێینە هژمارتن.25لێ پشتی باوەری هاتی، ئێدی ئەم نە ل بن دەستێ پەروەردەكەرینە.26د ئێكبوونا ل گەل مەسیح عیسای دا، هوین هەمی ب رێكا باوەریێ كوڕێن خودێنە،27چنكو هەوە هەمیان، یێن ب رێكا تافیركرنێ[o]  ل گەل مەسیحی بووینە ئێك، مەسیح كریە بەر خۆ.28ئێدی چ جوداهی د ناڤبەرا جوهیەكی و یونانیەكی، یان بەنیەكی و ئازادەكی، یان نێرەكی و مێیەكێ دا نینە، چنكو هوین هەمی د ئێكبوونا ل گەل مەسیح عیسای دا ئێكن،29ئەڤجا ئەگەر هوین یێن مەسیحی بن، هۆسا هوین دویندەها ئیبراهیمینە و ل گۆر سۆزێ میراتگرن.
a.  3‏:2 q گیانێ خودێ: ئانكو گیانێ پیرۆز*. ل فەرهەنگۆكێ بنێڕە.
b.  3‏:3 q هێزا خۆ: ئانكو سرۆشتێ خۆ یێ لەشكانی.
c.  3‏:5 q حنێر: ب عەرەبی ‹معجزة›
d.  3‏:6 دەستپێكرن 15‏:6
e.  3‏:8 دەستپێكرن 12‏:3؛ 18‏:18
f.  3‏:10 گۆتارا مووسای 27‏:26
g.  3‏:11 ئانكو: بێگونەهكرن
h.  3‏:11 د شیان دایە هۆسا ژی بهێتە وەرگێڕان: ئەوێ ب باوەریێ بهێتە راستدار كرن، ئەو دێ ژیت. بنێڕە حەبەقوق 2‏:4
i.  3‏:12 پەرستن و پیرۆزی 18‏:5
j.  3‏:13 گۆتارا مووسای 21‏:23
k.  3‏:16 q دویندەه: نەسل یان زوڕیەت
l.  3‏:16 دەستپێكرن 12‏:7؛ 13‏:15؛ 24‏:7
m.  3‏:17 دەركەفتن 12‏:40
n.  3‏:19 ب عەرەبی ‹وسيط›
o.  3‏:27 q تافیركرن: ئانكو ژێراڤكرن، نیشانە كو وی كەسی باوەری ب مەسیحی ئینا. ل فەرهەنگۆكێ بنێڕە تافیركرن*.

گالاتیا   به‌شێ 2گالاتیا   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 41مەبەستا من ئەڤەیە: هندی میراتگر هێشتا زاڕۆك بیت، چ جوداهی د ناڤبەرا وی و بەنی دا نینە، هەر چەندە ئەو خودانێ هەمی تشتانە.2لێ دێ ل بن سەرپەرشتیا سەرپەرشتكار و بریكاران بیت، تا ئەو دەم دهێت یێ بابێ وی دەستنیشانكری.3هەروەسا ئەم ژی: دەمێ ئەم هێشتا ژ لایێ روحانی ڤە وەكو زاڕۆكان بووین، ئەم ل بن دەستێ هێزێن سرۆشتی[a]  یێن جیهانێ بەنی بووین.4لێ گاڤا دەمێ دەستنیشانكری هاتی، خودێ كوڕێ خۆ هنارت، ئەو ژ ژنەكێ ژ دایك بوو و ل بن دەستهەلاتا دەستووری ژ دایك بوو،5داكو مە، ئەوێن ل بن دەستهەلاتا دەستووری، رزگار كەت و خودێ مە بكەتە كوڕێن خۆ.6ژ بەر كو هوین كوڕێن وینە، خودێ گیانێ كوڕێ خۆ هنارتە د ناڤ دلێ مە دا، كو گازی خودێ دكەت: «ئابا[b] ! بابۆ!».7ئەڤجا ئێدی تۆ نە بەنی، لێ تۆ كوڕی و مادەم تۆ كوڕی، خودێ تۆ كریە میراتگر ژی.ترسا پاولۆسی ل سەر باوەردارێن گالاتیایێ 8بەری هنگی، دەمێ هەوە خودێ نەدنیاسی، هەوە بۆ یێن كو ب راستی نە خودێ بوون، بەنیاتی دكر،9لێ نوكە پشتی كو هەوە خودێ نیاسی، ئانكو هێشتا دروستتر: هوین ژ لایێ خودێ ڤە هاتنە نیاسین، ئەڤجا چەوا دێ بۆ هێزێن سرۆشتی یێن لاواز و بەلەنگاز زڤڕنەڤە؟ چەوا هەوە دڤێت هوین دیسان بەنیاتیێ بۆ وان بكەن؟!10هوین گرنگیەكا تایبەت ب هندەك رۆژان و هەیڤان و دەمان و ساڵان ددەن.11ئەز ژ بەر هەوە دترسم كو وەستیانا من ژ پێخەمەت هەوە یا ژ قەستا بیت.12ئەز هیڤی ژ هەوە دكەم گەلی خویشك و برایان، كو هوین وەكو من بن، چنكو ئەز ب خۆ ژی وەكو هەوە بووم. هەوە چ مافێ من نەخوار.13هوین دزانن، ژ بەر نەساخیێ بوو، ل جارا ئێكێ من مزگینی دایە هەوە.14هەر چەندە نەساخیا من بۆ هەوە تاقیكرن بوو، لێ هەوە ئەز بێڕێز نەكرم و پشتا خۆ نەدا من، هەوە وەكو فریشتەیەكێ خودێ یان وەكو مەسیح عیسای ئەز قەبیل كرم.15چ ل وێ دلخۆشیا هەوە هات؟ ئەز شاهدەییێ ددەم كو ئەگەر هەوە شیابا، هوین دا چاڤێن خۆ ئیننە دەرێ و دەنە من.16ئایا نوكە، چنكو ئەز راستیێ دبێژمە هەوە، ئەز بوومە دوژمنێ هەوە؟17ئەو كەس گەلەك گرنگیێ ب هەوە ددەن، لێ نە بۆ مەبەستەكا باش، وان دڤێت هەوە ژ من ڤەدەر بكەن، دا هوین گرنگیێ ب وان بدەن.18گرنگیدان تشتەكێ باشە، ئەگەر بۆ مەبەستەكا باش بیت و بۆ هەمی دەمان بیت، نە ب تنێ دەمێ ئەز ل نك هەوە یێ ئامادە بم.19گەلی زاڕۆكێن من، یێن ئەز ب وان جارەكا دی ژانێن زاڕۆكبوونێ دكێشم، تاكو وێنەیێ مەسیحی د هەوە دا ئاڤا ببیت[c] .20من دڤیا ئەز نوكە ل نك هەوە یێ ئامادە بام و ب شێوازەكێ دی ل گەل هەوە ئاخفتبام، چنكو دەربارەی هەوە ئەز یێ شەپرزەمە.نموونەیا هاجەرێ و سارایێ 21گەلی ئەوێن هەوە دڤێت د بن دەستووری دا بن، بێژنە من: ما هوین دەستووری نابهیسن؟22یا هاتیە نڤیسین كو ئیبراهیمی دوو كوڕ هەبوون، ئێك ژ كەنیزەیێ[d]  و یێ دی ژ ژنا ئازاد[e] .23كوڕێ كەنیزەیێ ل دویڤ لەشی ژ دایك بوو، لێ كوڕێ یا ئازاد ب رێكا سۆزا خودێ.24ئەڤە هەمی هێمانە: ئەڤ ژنە دوو پەیمانن. ئێك ژ وان پەیمانان ژ چیایێ سینایە و زاڕۆكان ژ بۆ بەنیاتیێ دئینیت: ئەو هاجەرە[f] .25هاجەر هێمایا چیایێ سینایە ل عەرەبستانێ، هەروەسا هاجەر ل هەمبەر ئورشەلیما نوكەیە، كو ئەو ل گەل زاڕۆكێن خۆ یا د بەنیاتیێ دا.26لێ یا ئازاد وەكو ئورشەلیما ئەسمانیە، كو ئەو ژی دایكا مەیە.27چنكو یا هاتیە نڤیسین:«دلخۆش بە، هەی خرشێ،28ئەڤجا هوین، گەلی خویشك و برایان، وەكو ئیسحاقی زاڕۆكێن سۆزێنە.29لێ كا چەوا وی دەمی، ئەوێ ل دویڤ لەشی بووی، یێ ل دویڤ گیانی بووی تەپەسەر دكر، نوكە ژی وەسایە.30لێ نڤیسار چ دبێژیت؟ «كەنیزەیێ و كوڕێ وێ دەربئێخە، چنكو كوڕێ كەنیزەیێ نابیتە میراتگر ل گەل كوڕێ یا ئازاد.»[g] 31ئەڤجا، گەلی خویشك و برایان، ئەم نە كوڕێن كەنیزەیێینە، لێ كوڕێن یا ئازادین.
a.  4‏:3 بۆ نموونە: رۆژ و هەیڤ و ستێر و ئاڤ و ئاگر و.. هتد ئەوێن دهاتنە پەرستن.
b.  4‏:6 پەیڤەكا ئارامیە، ئانكو ‹باب›
c.  4‏:19 ئانكو: تاكو تێگەهشتن و باوەریا هەوە ب مەسیحی كامل دبیت.
d.  4‏:22 q كەنیزە: جاریە 
e.  4‏:22 مەبەست پێ سارایە. دەستپێكرن 12‏:5
f.  4‏:24 دەستپێكرن 16‏:1‏-16‏؛ 21‏:1‏-3؛ ل فەرهەنگۆكێ بنێڕە هاجەر*.
g.  4‏:30 دەستپێكرن 21‏:10

گالاتیا   به‌شێ 3گالاتیا   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 5ئازادیا خۆ بپارێزن 1مەسیحی ئەم یێن ئازاد كرین، دا د ئازاد بین. ئەڤجا خۆ تێدا راگرن و جارەكا دی نەكەڤنە بن نیركێ[a]  بەنیاتیێ.2گوهداریێ بكەن، ئەز پاولۆس دبێژمە هەوە: ئەگەر هوین بهێنە سونەتكرن، ئێدی مەسیح چ مفای ناگەهینیتە هەوە.3ئەز جارەكا دی، بۆ هەر مرۆڤەكێ بهێتە سونەتكرن، شاهدەییێ ددەم، كو پێدڤیە ئەو هەمی دەستووری ب جهـ بینیت.4هەی ئەوێن هەوە دڤێت ب رێكا دەستووری راستدار[b]  دەركەڤن، هوین ژ مەسیحی ڤەقەتیان و ژ كەرەمێ كەفتن.5لێ ئەم ژ دەولەتسەرێ گیانێ پیرۆز ب رێكا باوەریێ د چاڤەڕێینە خودێ مە راستدار دەربئێخیت، كو هیڤیا مە ئەوە.6چنكو د ئێكبوونا ل گەل مەسیح عیسای دا، سونەتبوون و سونەتنەبوون هەردوو د بێ مفانە، لێ ب تنێ ئەو باوەریا ب حەزژێكرنێ كار دكەت، یا ب مفایە.7هوین د غاردانێ دا باش پێشڤە دچوون. كێ بۆ هەوە ئاستەنگ دانان، كو هوین گوهداریا راستیێ نەكەن؟8ئەڤ خۆشخۆشكێن بووینە ئاستەنگ نە ژ وینە یێ گازی هەوە كری.9پیچەكا هەڤیرترشی، هەمی هەڤیری ترش دكەت.10لێ دەربارەی هەوە، ئەز پشتا خۆ ب خودانی گەرم دكەم، كو هوین چ هزروبیرێن دی ناگرن. لێ ئەوێ هزرێن هەوە ئالۆز دكەت، ئەو كی بیت، دێ سزایێ خۆ وەرگریت.11لێ ئەز، گەلی خویشك و برایان، ئەگەر هێشتا راگەهاندنێ بۆ سونەتكرنێ دكەم، پا بۆچی هێشتا دهێمە تەپەسەر كرن؟ ئەگەر وەسا با، هنگی دا ئاستەنگا خاچێ یا راكری بیت.12خوزی ئەوێن هزرێن هەوە ئالۆز دكەن، خۆ خەساندبان!13هوین گەلی خویشك و برایان، ژ بۆ ئازادیێ یێن هاتینە گازی كرن، لێ وێ ئازادیێ نەكەنە بەهانە بۆ حەزێن لەشی، بەلكو ب حەزژێكرنێ خزمەتا ئێكودوو بكەن.14چنكو هەمی دەستوور د گۆتنەكێ دا دهێتە كۆمكرن: «حەز ژ نێزیكێ خۆ بكە، وەك چەوا تۆ حەز ژ خۆ دكەی.»[c] 15ئەڤجا ئەگەر هوین لەقان ل ئێكودوو بدەن و ئێكودوو بخۆن، هشیار بن، ئێكودوو نەبرینن.كارێن لەشی و بەرهەمێ گیانی 16ئەڤجا ئەز دبێژم: ل دویڤ گیانێ پیرۆز بڕێڤە هەڕن، هۆسا هوین چ جاران حەزێن لەشی تێر ناكەن،17چنكو حەزا لەشی دژی گیانێ پیرۆزە و حەزا گیانێ پیرۆز دژی لەشیە. ئەڤ هەردوویە بەرهنگاریا ئێكودوو دكەن، لەوما هوین نەشێن هەر حەزەكا هەوە بڤێت، ب جهـ بینن.18لێ ئەگەر هوین ژ لایێ گیانێ پیرۆز ڤە دهێنە بڕێڤەبرن، هوین نە د بن دەستهەلاتا دەستووری دانە.19كارێن لەشی د ئاشكرانە، ئەو ژی ئەڤەنە: دەهمەنپیسی، پویچاتی، بێدەلنگی،20پووتپەرێسی[d] ، جادووگەری، دوژمناتی، هەڤڕكی، چاڤپێنەڕابوون، كینداری، خۆپەرێسی، دووبەرەكی، جوداخوازی،21زكڕەشی، سەرخۆشی، ئاهەنگێن بێتۆرەیێ و تشتێن وەكو ڤان. ئەز هەوە ئاگەهدار دكەم، هەروەكو من بەری نوكە ژی گۆتی: ئەو كەسێن تشتێن هۆسا دكەن، نابنە میراتگرێن پاشایەتیا خودێ.22لێ بەرهەمێ گیانێ پیرۆز ئەڤەیە: حەزژێكرن، دلخۆشی، ئاشتی، بێهنفرەهی، جوامێری، چاكی، دلسۆزی،23دلنەرمی و لخۆزاڵبوون. چ دەستوور نینن دژی ڤان تشتان بن.24ئەو كەس ژی كو یێن مەسیح عیساینە، ئەوان لەش ل گەل حەز و ڤیانێن د لەشی دا یێن ل خاچێ داین.25مادەم ئەم ب گیانێ پیرۆز دژین، بلا ل دویڤ گیانێ پیرۆز بڕێڤە ژی بچین.26بلا ئەم د دفنبلند نەبین، ئێكودوو نەئازرینین و ل گەل ئێكودوو د زكڕەش نەبین.
a.  5‏:1 ئەو دارە یێ ستۆیێ گایێن جۆتی ب هنجاڕی ڤە گرێ ددەت.
b.  5‏:4 ئانكو بێگونەه
c.  5‏:14 پەرستن و پیرۆزی 19‏:18
d.  5‏:20 q پووتپەرێسی: صەنەمپەرێسی

گالاتیا   به‌شێ 4گالاتیا   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » گالاتیا »   به‌شێ 6بارێن ئێكودوو هەلگرن 1گەلی خویشك و برایان، ئەگەر ئێك ل سەر گونەهەكێ بهێتە گرتن، هوین یێن كو ل بن رێبەریا گیانێ پیرۆز دچن، ب دەروونبچویكیێ وی كەسی راستڤە بكەن، لێ تۆ ژی هشیاری خۆ بە، داكو نەهێیە تاقی كرن.2بارێن ئێكودوو هەلگرن، هۆسا دێ دەستوورێ مەسیحی ب جهـ ئینن.3ئەگەر ئێك خۆ دبینیت كو تشتەكە و ئەو ب خۆ چ نینە، ئەو خۆ دخاپینیت.4بلا هەر ئێك كارێ خۆ تاقی بكەت، وی دەمی ئەو دێ ب كارێ خۆ ب تنێ، نە ب كارێ كەسێن دی، شانازیێ بەت.5چنكو هەر ئێك دێ بارێ خۆ هەلگریت.6ئەوێ فێری پەیڤێ[a]  دبیت، بلا پشكەكێ ژ هەمی تشتێن خۆ یێن باش، بكەتە بەهرا مامۆستایێ خۆ.7نەهێنە خاپاندن! تڕانە ب خودێ ناهێنە كرن. چنكو مرۆڤ چ دچینیت، هەر دێ وی هەلینیت.8ئەوێ بۆ لەشێ خۆ بچینیت، دێ ژ لەشی رزیبوونێ هەلینیت، لێ ئەوێ بۆ گیانی بچینیت، دێ ژ گیانی ژیانا هەروهەر هەلینیت.9بلا ئەم ژ كرنا چاكیێ دلسار نەبین، چنكو ئەگەر ئەم دەست ژێ بەرنەدەین، ئەم دێ د دەمێ گونجای دا هەلینین.10ئەڤجا هندی مە دەلیڤە هەبیت، بلا ئەم چاكیێ ل گەل هەمیان بكەین، ب تایبەتی ل گەل خویشك و برایێن مە د باوەرداریێ دا.شیرەتێن دویماهی و سڵاڤێن ئاشتیێ 11بەرێ خۆ بدەنێ، ئەز پیتێن چەند مەزن ب دەستێ خۆ بۆ هەوە دنڤیسم!12ئەوێن حەز دكەن ب لەشی دیمەنەكێ باش ل بەر چاڤێن خەلكی بدەنە دیاركرن، بزاڤێ دكەن هەوە نەچار بكەن كو هوین بهێنە سونەتكرن، ب تنێ دا ئەو ژ بەر خاچا مەسیحی نەهێنە تەپەسەركرن.13خۆ ئەوێن هاتینە سونەتكرن ژی، دەستووری ب جهـ نائینن، لێ ئەو حەز دكەن هوین بهێنە سونەتكرن، دا ئەو شانازیێ ب لەشێ هەوە ببەن.14لێ ژ لایێ من ڤە، حاشا، كو ئەز شانازیێ ب تشتەكی ببەم، ژبلی خاچا خودانێ مە عیسایێ مەسیح. ب رێكا وێ جیهان دەربارەی من هاتیە خاچدان و ئەز ژی دەربارەی جیهانێ هاتیمە خاچدان.[b] 15چنكو سونەتبوونێ و سونەتنەبوونێ ژی مفا بۆ مرۆڤی نینە، ب تنێ یا مفای دگەهینیتە وی ئەوە كو ببیتە ئافرندەیەكێ نوی.16ئاشتی و دلۆڤانی ل سەر وان هەمیان بیت، یێن ل گۆر ڤی بنەمای دچن، هەروەسا ل سەر ئیسرائیلا خودێ ژی.17ژ نوكە و پێڤە بلا كەس نەخۆشیێ بۆ من چێنەكەت، چنكو شوین برینێن عیسای، یێن ل سەر لەشێ من هەین.18گەلی خویشك و برایان، بلا كەرەما خودانێ مە عیسایێ مەسیح ل گەل گیانێ هەوە بیت. ئامین.
a.  6‏:6 مەبەست پێ گۆتنێن خودێنە
b.  6‏:14 ئانكو: ب رێكا وێ ئەز ب خاچدانێ ژ جیهانێ ڤەقەتیایمە و جیهان ژی ب خاچدانێ ژ من ڤەقەتیایە. 

گالاتیا   به‌شێ 5ئەفەسۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 1سڵاڤ 1ژ من، پاولۆس، هنارتیێ مەسیح عیسای، ب حەزا خودێ،بۆ پیرۆزكریێن ل ئەفەسۆسێ، ئەوێن ب مەسیح عیسای د دلسۆزن:2كەرەم و ئاشتی ژ بابێ مە خودێ و خودان عیسایێ مەسیح ل سەر هەوە بن.بەرەكەتێن روحانی 3مەزناهی بۆ خودێ، بابێ خودانێ مە عیسایێ مەسیح، كو وی ب ئێكبوونا ل گەل مەسیحی، ب هەر بەرەكەتەكا روحانی د جهێن ئەسمانی دا، ئەم بەرەكەتدار كرین.4وی ژ بەری دامەزراندنا جیهانێ، ب ئێكبوونا مە ل گەل مەسیحی ئەم هەلبژارتین، دا ئەم ل بەرامبەری وی د حەزژێكرنێ دا د پیرۆز بین و گازندە ژ مە نەبن.5وی ل دویڤ كەیف و حەزا خۆ، ئەم پێشوەخت دەستنیشان كرین، دا مە ب رێیا عیسایێ مەسیح بكەتە كوڕێن خۆ،6ژ بۆ پەسنكرنا[a]  مەزناهیا كەرەما وی، ئەوا ب رێیا خۆشتڤیێ خۆ بۆ مە كریە خەلات.7ژ دەولەتسەرێ وی، مە ب خوینا وی رزگاری وەرگرت، ئانكو مە لێبورینا گونەهان هەیە. ئەڤ چەندە ل دویڤ كەرەما خودێ یا دەولەمەندە [b] ،8ئەوا وی ب هەمی ئاقلمەندی و تێگەهشتن، ب مەردینی ب سەر مە دا باراندی.9وی نهێنیا حەزا خۆ بۆ مە ئاشكرا كر، ئەوا وەكو وی ڤیای نەخشە كری كو ب رێیا مەسیحی ب جهـ بینیت.10نەخشەیێ وی ژی ئەوە كو د تەمامكرنا دەمان دا، ئەو دێ هەمی تشتان، یێن ل سەر ئەردی و یێن ل ئەسمانی ژی، پێكڤە كۆم كەت و ئێخیتە د بن سەروەریا مەسیحی دا.11ل دویڤ مەبەستا وی، ئەوێ هەر تشتی ل دویڤ بڕیار و حەزا خۆ ساز دكەت، ئەم پێشوەخت هاتینە دەستنیشانكرن و ب مەسیحی هاتینە هەلبژارتن،12دا ئەم ژ بۆ پەسنكرنا مەزناهیا وی بین، ئەم ئەوێن ل بەراهیێ هیڤیا خۆ ب مەسیحی ڤە گرێ دای.13دەمێ هەوە پەیڤا راستیێ، ئانكو مزگینیا قورتالبوونا خۆ، بهیستی و باوەری ب مەسیحی ئینای، هوین ژی ب گیانێ پیرۆزێ سۆزپێدای، ژ بەر ئێكبوونا هەوە ل گەل مەسیحی هاتنە موهركرن.14گیانێ پیرۆز دەستبەعێ میراتێ مەیە تا دەمێ خودێ گەلێ خۆ رزگار دكەت، ژ بۆ پەسنكرنا مەزناهیا خۆ.نڤێژا پاولۆسی 15ژ بەر هندێ، گاڤا من باوەریا هەوە ب خودان عیسای و حەزژێكرنا هەوە بۆ هەمی پیرۆزكریان بهیستی،16ژ هنگی وەرە ئەز بێ راوەستیان بۆ هەوە سوپاسیا خودێ دكەم. ب بەردەوامی د نڤێژێن خۆ دا هەوە دئینمە بیرا خۆ17و داخواز دكەم كو خودایێ خودانێ مە عیسایێ مەسیح، بابێ مەزناهیێ، گیانێ ئاقلمەندیێ و تێگەهشتنا ئاشكراكرنا خودێ بدەتە هەوە، دا هوین وی هێشتا باشتر بنیاسن.18بلا چاڤێن زێهنێ هەوە ڤەكەت، دا بزانن كا ئەو هیڤیا هوین بۆ وێ هاتینە گازیكرن چ تشتە و كا میراتێ وی چەند یێ مەزن و دەولەمەندە بۆ پیرۆزكریان19و كا مەزناهیا هێزا وی یا بێ سنوور چیە، یا ژ بۆ مە یێن باوەردار ل دویڤ هێز و شیانا وی كار دكەت.20ئەڤ هێزە ئەوە یا خودێ د مەسیحی دا ئێخستیە كاری، دەمێ ژ ناڤ مریان راكری و ل دەستێ خۆ یێ راستێ ل جهێن ئەسمانی روینشتاندی،[c] 21ئەو هاتە دانان ل سەر هەر سەروەری، دەستهەلاتی، هێز، خودانەتی و هەر ناڤەكێ دی یێ هەبیت، نە ب تنێ د ڤێ جیهانێ دا، لێ د جیهانا دی ژی دا.22خودێ هەمی تشت ئێخستنە بن پێیێن وی[d]  و ئەو د سەر هەر تشتەكی دا كرە سەر بۆ جڤاكا باوەرداران.[e] 23ئەو جڤاك لەشێ ویە، ئانكو تژیاتیا ویە یێ كو هەمی تشتان ب تەمامی تژی دكەت.
a.  1‏:6 q پەسنكرن: مەدحكرن
b.  1‏:7 كۆلۆسی 1‏:14
c.  1‏:20 زەبوور 110‏:1
d.  1‏:22 زەبوور 8‏:6
e.  1‏:22 كۆلۆسی 1‏:18

گالاتیا   به‌شێ 6ئەفەسۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 2دەربازبوون ژ مرنێ بۆ ژیانێ 1هوین ژی ژ بەر سەرپێچی و گونەهێن خۆ د مری بوون،[a] 2دەمێ هەوە ژیانا خۆ ل دویڤ چەرخا ڤێ جیهانێ بڕێڤە دبر، ل دویڤ سەروەرێ دەستهەلاتا بەرگەبای[b] ، ئەو گیانێ نوكە د ناڤ مرۆڤێن نەگوهدار دا كار دكەت.3دەمەكی مە هەمیان ژی د ناڤ وان دا ب ئارەزوویێن لەشێ خۆ دكر و حەزێن لەش و هزرێن خۆ ب جهـ دئینان. ئەم ژی وەكو یێن دی، ب سرۆشتێ خۆ د هەژی تۆڕەبوونا خودێ[c]  بووین.4لێ خودایێ كو ب دلۆڤانیێ دەولەمەند، ژ پێخەمەت حەزژێكرنا خۆ یا مەزن، ئەوا پێ حەز ژ مە كری،5دەمێ ئەم ژ بەر گونەهێن خۆ هێشتا د مری بووین، ئەم ل گەل مەسیحی ڤەژاندین. ب كەرەمێیە كو هوین قورتال بووین.6ژ بەر ئێكبوونا مە ل گەل مەسیح عیسای، خودێ ئەم ل گەل وی ژ مرنێ راكرین و ل گەل وی ل جهێن ئەسمانی روینشتاندین.7خودێ ئەڤە كر، دا د سەردەمێن بهێن دا، دەولەمەندیا كەرەما خۆ یا بێ سنوور دیار بكەت، ب رێكا وێ قەنجیا وی، د ئێكبوونا مە ل گەل مەسیح عیسای دا، ل گەل مە كری.8چنكو هوین ب كەرەما خودێ قورتال بوون، ئەو ژی ب رێكا باوەریێ بوو و ئەڤ چەندە نە ژ هەوەیە، لێ دیاریا خودێیە.9ئەڤە نە ئەنجامێ كریارێن هەوەیە، دا چ كەس شانازیێ ب خۆ نەبەت.10چنكو ئەم چێكریێن خودێینە، د ئێكبوونا ل گەل مەسیح عیسای دا هاتینە ئافراندن، دا ئەم د ڤان كریارێن باش دا، یێن خودێ پێشوەخت ئامادە كرین، بڕێڤە بچین.هەمی باوەردار ئێكن ب رێكا مەسیحی 11‏-12 لەوما بیرا خۆ بینن كو دەمەكی هوین یێن ژ بنیاتێ خۆ نەجوهی د بێ مەسیح بوون. هوین ئەون یێن ب ‹سونەتنەكری[d] › دهێنە بناڤكرن ژ لایێ وان ڤە یێن ب ‹سونەتكری[e] › دهێنە بناڤكرن، ئەوێن ب كارێ دەستی د لەشی دا هاتینە سونەتكرن. وی دەمی هوین ژ هەڤوەڵاتینیا گەلێ ئیسرائیل د ڤەدەر بوون و ژ وان پەیمانێن[f]  ل سەر سۆزا خودێ هاتینە دامەزراندن د بیانی بوون. هەوە هیڤی نەبوو و د جیهانێ دا د بێ خودێ بوون.13لێ نوكە د ئێكبوونا ل گەل مەسیح عیسای دا، هوین یێن كو ل دەمەكی د دویر بوون، ب رێكا خوینا مەسیحی هاتنە نێزیك كرن.14چنكو مەسیح ب خۆ ئەو ئاشتیە یا د ناڤبەرا مە دا. وی جوهی و نەجوهی كرنە ئێك و ب لەشێ خۆ دیوارێ ناڤبڕێ، ئانكو دوژمناتی، هەلوەشاند.15وی دەستوور ب فەرمان و رێسایێن وی ڤە ژ كار ئێخست، دا ب ئێكبوونا[g]  ل گەل خۆ، ژ هەردوویان مرۆڤەكێ نوی بئافرینیت و ب ڤی شێوەی ئاشتیێ چێكەت[h] 16و ب خاچا خۆ هەردوویان د ئێك لەش دا ل گەل خودێ ئاشت بكەت، هۆسا وی دوژمناتی كوشت.[i] 17ئەو هات و مزگینیا ئاشتیێ بۆ هەوە یێن دویر و یێن نێزیك ژی ئینا.[j] 18چنكو ب رێكا مەسیحی، مە هەردوویان دەستویریا هەی، ب ئێك گیان[k]  خۆ نێزیكی بابی بكەین.19ئەڤجا ئێدی هوین نە خەلك و بیانینە، لێ هوین ل گەل پیرۆزكریان هەڤوەڵاتینە و ئەندامێن مالا خودێنە.20هوین ل سەر بنیاتێ هنارتی و پێغەمبەران د ئاڤاكرینە و مەسیح عیسا ب خۆ بەرێ بنیاتیە.21ب وی هەمی ئاڤاهی خۆ پێكڤە دگریت و مەزن دبیت، دا بۆ خودانی ببیتە پەرستگەهەكا پیرۆز.22ب وی هوین ژی پێكڤە دهێنە ئاڤاكرن، دا ببنە خانیەك كو خودێ ب رێكا گیانێ خۆ تێدا ئاكنجی ببیت.
a.  2‏:1 كۆلۆسی 2‏:13
b.  2‏:2 q بەرگەبا: ئانكو ئەسمانێ نێزیكی ئەردی، ئەوێ با لێ هەی (الغلاف الجوي). مەبەست ژ سەروەرێ دەستهەلاتا وێ ئبلیسە. 
c.  2‏:3 دەق و دەق: ‹زاڕۆكێن تۆڕەبوونێ بووین›.
d.  2‏:11‏-12 q سونەتنەكری: مەبەست پێ نەجوهینە.
e.  2‏:11‏-12 q سونەتكری: مەبەست پێ جوهینە.
f.  2‏:11‏-12 ئەو پەیمانن یێن خودێ ل گەل ئیبراهیم و پاشی ل گەل مللەتێ ئیسرائیل گرێ داین. ل فەرهەنگۆكێ بنێڕە ئیبراهیم* و پەیمان*.
g.  2‏:15 ئانكو ئێكبوونا جوهیان و نەجوهیان ل گەل وی.
h.  2‏:15 كۆلۆسی 2‏:14
i.  2‏:16 كۆلۆسی 1‏:20
j.  2‏:17 ئیشایا 57‏:19
k.  2‏:18 مەبەست پێ گیانێ پیرۆزە.

ئەفەسۆس   به‌شێ 1ئەفەسۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 3خزمەتا پاولۆسی ژ بۆ مللەتان 1ژ بەر ڤێ چەندێ ئەز، پاولۆس، یێ ژ پێخەمەت هەوە یێن نەجوهی ژ بەر مەسیح عیسای زیندانیمە...2بێگۆمان هەوە بهیستیە، كو ئەڤ ئەركێ بڕێڤەبرنا كەرەما خودێ، ژ پێخەمەت هەوە بۆ من هاتیە دان،3كو ئەو نهێنی ب رێكا سرۆشێ[a]  بۆ من ئاشكرا كریە، هەروەكو پێشتر من ب كورتی نڤیسی.4گاڤا هوین وێ بخوینن، هوین دێ شێن د زانینا من ل دۆر نهێنیا مەسیحی گەهن.5ئەو نهێنی د دەمێ بەرەبابێن دی دا بۆ مرۆڤان ئاشكرا نەكربوو، لێ نوكە ب گیانێ پیرۆز بۆ هنارتی و پێغەمبەرێن وی یێن پیرۆز هاتە ئاشكرا كرن.6نهێنی ژی ئەڤەیە، كو مللەتێن نەجوهی ب رێیا مزگینیێ، د ئێكبوونا ل گەل مەسیح عیسای دا، ل گەل جوهیان هەڤمیراتن و هەڤلەشن و هەڤپشكێن سۆزێنە[b] .7ئەز ل دویڤ دیاریا كەرەما خودێ یا ب كاركرنا هێزا وی بۆ من هاتیە دان، بوومە خزمەتكارێ ڤێ مزگینیێ.8هەر چەندە د ناڤ هەمی پیرۆزكریان دا ئەز ژ یێ هەری كێم كێمترم، لێ ئەڤ كەرەمە بۆ من هاتیە دان، دا مزگینیێ د ناڤ مللەتێن نەجوهی دا بەڵاڤ بكەم دەربارەی دەولەمەندیا مەسیحی یا بێ سنوور9و نەخشەیێ نهێنیێ بۆ هەمیان روهن بكەم، ئەو نهێنیا ب درێژاهیا سەردەمێن بەرێ، ل نك خودێ یێ هەمی تشت ئافراندین، مایە ڤەشارتی،10دا نوكە ئاقلمەندیا خودێ یا هەمەجۆر، ب رێكا جڤاكا باوەرداران[c] ، ل نك سەروەر و دەستهەلاتدارێن ل جهێن ئەسمانی بهێتە زانین.11ئەڤ چەندە ل دویڤ مەرەما خودێ یا هەردەمی بوو، ئەوا وی ب دەستێ خودانێ مە مەسیح عیسای ب جهـ ئینای.12ب ئێكبوونێ ل گەل مەسیحی و ب رێكا باوەری ئینانێ ب وی، مە دەستویریا خۆ نێزیككرنێ ژ خودێ، ب وێرەكی و پشتڕاستی، یا هەی.13لەوما ئەز هیڤی ژ هەوە دكەم كو هوین بێ ئومێد نەبن ژ بەر ئازارێن ئەز بۆ هەوە دكێشم، ئەو بۆ هەوە مەزناهینە.نڤێژا پاولۆسی ژ بۆ باوەردارێن ل ئەفەسۆسێ 14‏ ژ بەر ڤێ چەندێ، ئەز چۆكڤەدانێ بۆ بابی دبەم،15ئەوێ هەر بابكەكی ل سەر ئەردی و ل ئەسمانان ناڤ ژێ وەرگرتی[d] ،16ئەز هیڤی ژێ دكەم كو ئەو ل دویڤ دەولەمەندیا مەزناهیا خۆ هێزێ بدەتە هەوە، كو هوین ب گیانێ وی د ناخێ خۆ دا خورت ببن،17ب رێكا باوەریێ مەسیح د دلێ هەوە دا ئاكنجی ببیت و هوین د حەزژێكرنێ دا ب رەهـ و ب بنیات بن،18دا هەوە ل گەل هەمی پیرۆزكریان شیان هەبیت د فرەهی، درێژاهی، بلنداهی و كویراتیا حەزژێكرنا مەسیحی بگەهن19و هوین حەزژێكرنا وی یا بلندتر ژ ئاستێ زانینا مرۆڤی بزانن، هۆسا هوین ب هەمی تژیاتیا خودێ تژی ببن.20مەزناهی بۆ وی بیت، یێ ب هێزا خۆ یا د مە دا كار دكەت، دشێت گەلەك پتر ژ وێ هەمیێ بكەت یا ئەم دخوازین یان هزر دكەین.21مەزناهی بۆ وی بیت، د جڤاكا باوەرداران و مەسیح عیسای دا، ب درێژاهیا هەمی بەرەبابان بۆ هەتا هەتایێ. ئامین.
a.  3‏:3 q سرۆش: ب عەرەبی ‹وحي›
b.  3‏:6 ئەو سۆزا خودێ دایە ئیبراهیمی. بنێڕە دەستپێكرن 12‏:1‏-3؛ 15‏:1‏-6؛ گالاتیا 3‏:15‏-23
c.  3‏:10 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
d.  3‏:15 مەبەست ژ ‹ناڤ ژێ وەرگرتن› ئەوە كو هەمی بابكان هەبوونا خۆ ژ خودێ وەرگرتیە.

ئەفەسۆس   به‌شێ 2ئەفەسۆس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 4ئێكگرتن د ناڤبەرا باوەرداران دا 1ئەڤجا ئەز، كو ژ بەر خودانی هاتیمە زیندانكرن، هیڤی ژ هەوە دكەم كو هوین ب شێوەیەكی بژین، یا هەژی وێ گازیكرنێ بیت، ئەوا هوین بۆ هاتینە گازیكرن.2ب هەمی دەروونبچویكی و نەرمی و بێهنفرەهی ئێكودوو د حەزژێكرنێ دا رابگرن.[a] 3هەمی بزاڤان بكەن كو هوین ئێكەتیا گیانی ب بەندكێ ئاشتیێ بپارێزن.4ئێكە لەش و ئێكە گیان، هەروەكو خودێ بۆ ئێك هیڤی هوین گازی كرین.5ئێكە خودان، ئێكە باوەری، ئێكە تافیركرن[b] ،6ئێكە خودێ كو بابێ هەمیانە، ئەوێ د سەر هەمیان را، ب رێكا هەمیان و د ناڤ هەمیان دا.7لێ بۆ هەر ئێك ژ مە، ل دویڤ پیڤانا دیاریا مەسیحی، كەرەم هاتیە دان.8ژ بەر هندێ دبێژیت:«گاڤا سەركەفتیە سڵال،9ئەڤ «سەركەفتنا سڵال» چ رامان ددەت؟ وی دڤێت بێژیت كو ئەو ل پێشیێ خواركەفتبوو جهێن نزم ئانكو ئەردی[c] .10ئەوێ خواركەفتی هەر ئەوە یێ سەركەفتیە سەر هەمی ئەسمانان، دا هەمی تشتان ب ئامادەبوونا خۆ تژی بكەت.11هەر ئەوە یێ دیاری دای كو هندەك ببنە هنارتی، هندەك ببنە پێغەمبەر[d] ، هندەك ببنە مزگینیدەر، هندەك ژی ببنە شڤان و مامۆستا،12بۆ ئامادەكرنا پیرۆزكریان بۆ كارێ خزمەتێ ژ پێخەمەت ئاڤاكرنا لەشێ مەسیحی،13تاكو ئەم هەمی بگەهینە ئێكەتیا باوەریێ و نیاسینا كوڕێ خودێ، هەروەسا ئەم ببینە مرۆڤەكێ پێگەهشتی، بگەهینە ئاستێ تەمامێ بەژنا[e]  مەسیحی.14هۆسا ئەم ئێدی وەكو زاڕۆكان نابین، ل بەر پێلان هێڤە و وێڤە بهێینە هاڤێتن و ب درەوێن مرۆڤان ل بەر بایێ هەر فێركرنەكێ بهێینە ئینان و برن، ئەو مرۆڤێن كو ب فێلبازیان دخاپینن و د سەر دا دبەن.15لێ ئەم راستیێ ب حەزژێكرن ببێژین، دا د هەر تشتەكی دا وەرارێ بكەین بەرەڤ وی ڤە یێ كو سەرە، ئەو ژی مەسیحە.16ژ ویە هەمی لەش خۆ پێكڤە دگریت و ب هاریكاریا هەر گەهەكێ دهێتە گرێدان و دەمێ هەر ئەندامەك كارێ خۆ دكەت، لەش وەرارێ دكەت و د حەزژێكرنێ دا خۆ ئاڤا دكەت.[f] ژیانا كەڤن و ژیانا نوی 17لەوما ئەز ڤێ دبێژم و ب ناڤێ خودانی دووپات دكەم كو ئێدی هوین وەسا نەژین هەروەكو مللەتێن نەجوهی دژین، هزرێن وان دخرشن.18تاریاتیا ب سەر تێگەهشتنا وان دا هاتی، ئەو ژ بەر وێ نەزانینا د ناخێ وان دا و سەرهشكیا وان، ژ ژیانا خودێ د بیانینە.19ئەوان شەرم نەمایە و خۆ رادەستی بێدەلنگیێ كریە كو هەمی جۆرێن پویچاتیێ بكەن و ژێ تێر نابن.20لێ هوین هۆسا فێری مەسیحی نەبوون.21بێگۆمان هەوە ل دۆر وی بهیستیە و ل گۆر وێ راستیا د عیسای دا، هوین دەربارەی وی هاتینە فێركرن.22هوین هاتینە فێركرن كو ژ لایێ رەفتارا هەوە یا بەرێ ڤە، مرۆڤێ كەڤن ژ بەر خۆ بكەن، ئەوێ ب حەزێن خاپینۆك گەنی دبیت[g] 23و د گیانێ زێهنێ خۆ دا نوی ببن24و مرۆڤێ نوی بكەنە بەر خۆ، ئەوێ ل گۆر خودێ د راستداری و پیرۆزیا راستیێ دا هاتیە ئافراندن[h] .25لەوما درەوێ ژ خۆ دویر بئێخن و بلا هەر ئێك ژ هەوە ل گەل نێزیكێ خۆ یێ راستگۆ بیت، چنكو ئەم ئەندامێن ئێكودووینە[i] .26«تۆڕە ببن، لێ گونەهێ نەكەن»[j] . نەهێلن رۆژ ل سەر تۆڕەییا هەوە ئاڤا ببیت،27نە ژی رێكێ بدەنە ئبلیسی.28بلا دزیكەر ئێدی دزیێ نەكەت، لێ بلا بوەستیێت و ب دەستێ خۆ كارەكێ حەلال بكەت، دا وی تشتەك هەبیت بدەتە یێ هەوجە ژی.29بلا گۆتنەكا خراب ژ دەڤێ هەوە دەرنەكەڤیت، لێ ب تنێ ئەوێ بێژن یا كو ل دویڤ رەوشێ بكێر ئاڤاكرنێ دهێت، دا مفایەكی بگەهینیتە گوهداران.30گیانێ خودێ یێ پیرۆز خەمبار نەكەن، ئەوێ هوین ب وی بۆ رۆژا رزگاربوونێ هاتینە موهركرن.31هەمی تەحلاتی، كەرب، تۆڕەبوون، قێڕ قێڕ، بوهتان[k]  و هەمی كینێ ژ ناڤ خۆ راكەن.32ل گەل ئێكودوو د دلنازك و دلۆڤان بن، ل ئێكودوو ببورن، هەروەكو خودێ ژی ب رێیا مەسیحی ل هەوە بوری.[l] 
a.  4‏:2 كۆلۆسی 3‏:12‏-13
b.  4‏:5 q تافیركرن: ئانكو ژێراڤكرن، نیشانە كو وی كەسی باوەری ب مەسیحی ئینا. ل فەرهەنگۆكێ بنێڕە تافیركرن*.
c.  4‏:9 q جهێن نزم ئانكو ئەردی: هۆسا ژی دهێتە وەرگێڕان: «جهێن نزم یێن ئەردی» یان «كویراتیێن ئەردی».
d.  4‏:11 q پێغەمبەر: ئەوێن پەیاما خودێ رادگەهینن. ل فەرهەنگۆكێ بنێڕە. 
e.  4‏:13 q بەژن: ل ڤێرێ هێمایە بۆ كاملبوونێ ژ لایێ باوەریێ ڤە.
f.  4‏:16 كۆلۆسی 2‏:19
g.  4‏:22 كۆلۆسی 3‏:9؛ رۆما 6‏:6
h.  4‏:24 كۆلۆسی 3‏:10
i.  4‏:25 زەكەریا 8‏:16
j.  4‏:26 زەبوور 4‏:4
k.  4‏:31 q بوهتان: تاوانباركرنا بێ بنیات
l.  4‏:32 كۆلۆسی 3‏:13

ئەفەسۆس   به‌شێ 3ئەفەسۆس   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 5د حەزژێكرنێ دا بژین 1ژ بەر ڤێ چەندێ، وەكو زاڕۆكێن خۆشتڤی، چاڤلێكرنا خودێ بكەن.2د حەزژێكرنێ دا بژین، هەروەكو مەسیحی ژی حەز ژ مە كری و خۆ گۆری مە كری، ژ پێخەمەت مە بوویە پێشكێشی و قوربانیەكێ بێهنخۆش بۆ خودێ.3لێ بلا دەهمەنپیسی و هەمی جۆرێن پویچاتیێ یان چاڤبرساتی ب ئێكجاری[a]  د ناڤ هەوە دا نەبن، چنكو ئەو نە ژ هەژی پیرۆزكریانە.4هەروەسا بلا ئاخفتنێن بێشەرم و دەبەنگانە، یان تڕانەیێن بێتۆرە یێن بكێرنەهاتی نەبن، لێ ل شوینا وان بلا سوپاسیكرنا خودێ هەبیت.5ڤێ چەندێ باش بزانن: چ مرۆڤێن دەهمەنپیس، یان نەپاك، یان چاڤبرس (ئانكو كەسەكێ پووتپەرێس[b] )، وان د پاشایەتیا مەسیحی و خودێ دا میرات نینە.زاڕۆكێن رۆناهیێ 6نەهێلن چ كەس هەوە ب ئاخفتنێن ڤاڵا بخاپینیت، چنكو ژ بەر ڤان تشتان تۆڕەبوونا خودێ ب سەر مرۆڤێن نەگوهدار[c]  دا دهێت.7لەوما هوین نەبنە پشكدارێن وان.8چنكو دەمەكی هوین تاری بوون، لێ نوكە هوین ب ئێكبوونا ل گەل خودانی رۆناهینە. ئەڤجا وەكو زاڕۆكێن رۆناهیێ بژین9(ژ بەر كو بەرهەمێ رۆناهیێ هەمی جۆرێن باشی و راستی و دروستیێنە)10و بزاڤێ بكەن كو بزانن كا چ تشت خودانی رازی دكەت.11پشكداریێ د كارێن تاریاتیێ یێن بێبەرهەم دا نەكەن، لێ وان بەرچاڤ بكەن.12چنكو كارێن ئەو ب نهێنی دكەن، شەرمە كو بهێنە بەحسكرن ژی.13لێ هەر تشتێ ب رۆناهیێ بهێتە بەرچاڤكرن، ئەو ئاشكرا دبیت.14چنكو هەر تشتێ ئاشكرا ببیت، دبیتە رۆناهی. لەوما دهێتە گۆتن:«هەی نڤستی، هشیار ببە!15ژ بەر هندێ ب هشیاری لێ بنێڕن كا هوین چەوا دژین، نە وەكو نەزانان، لێ وەكو ئاقلمەندان.16دەرفەتا ڤی دەمی ژ دەست نەدەن، چنكو رۆژ د بەدكارن.[d] 17لەوما خۆ مەژی هشك نەكەن، لێ تێبگەهن كا حەزا خودانی چیە.18ب شەرابێ سەرخۆش نەبن، چنكو سەربەردان یا تێدا، لێ ب گیانێ پیرۆز پڕ ببن.19بۆ ئێكودوو زەبوور، سروود و سترانێن روحانی بێژن، ژ دلێ خۆ بۆ خودانی بسترن و موزیكێ بژەنن.[e] 20هەردەم بۆ هەمی تشتان، ب ناڤێ خودانێ مە عیسایێ مەسیح، سوپاسیا خودایێ باب بكەن.21ژ بەر ترسا خۆ ژ مەسیحی ملكەچی ئێكودوو بن.پەیوەندیێن ژن و مێران 22گەلی ژنان، هەر ئێك ژ هەوە ملكەچی مێرێ خۆ بیت، كا چەوا هوین ملكەچی خودانی دبن.[f] 23چنكو مێر سەرێ ژنێیە، كا چەوا مەسیح سەرێ جڤاكا باوەردارانە و ئەو ب خۆ قورتالكەرێ لەشیە[g] .24ئەڤجا كا چەوا جڤاك ملكەچی مەسیحیە، وەسا ژن ژی د هەمی تشتان دا ملكەچی مێرێ خۆ بیت.25گەلی مێران، هەر ئێك ژ هەوە حەز ژ ژنا خۆ بكەت، كا چەوا مەسیحی حەز ژ جڤاكێ كر و خۆ گۆری وێ كر،[h] 26دا وێ ب شویشتنێ ب ئاڤێ ئانكو ب پەیڤێ پاقژ بكەت و هۆسا وێ پیرۆز بكەت،27دا وێ وەكو جڤاكەكا شۆخ و شەنگ پێشكێشی خۆ بكەت، یا بێ پنی و بێ قورمچین و هەر تشتەكێ هۆسا بیت، لێ یا پیرۆز و بێكێماسی بیت.28ب ڤی شێوەی، دڤێت مێر وەكو لەشێ خۆ حەز ژ ژنا خۆ بكەن. ئەوێ حەز ژ ژنا خۆ بكەت، ئەو حەز ژ خۆ دكەت.29چنكو چ جاران كەسێ كەرب ژ لەشێ خۆ ڤەنەبوویە، لێ ئەو لەشێ خۆ ب خودان دكەت و چاڤێ خۆ ددەتێ، هەروەكو مەسیح ژی ل گەل جڤاكا باوەرداران دكەت.30چنكو ئەم ئەندامێن لەشێ وینە.31«ژ بەر ڤێ چەندێ زەڵام دێ دایك و بابێن خۆ هێلیت و ب ژنا خۆ ڤە نویسیێت و دێ هەردوو بنە ئێك لەش.»[i] 32ئەڤە نهێنیەكا كویرە و مەبەستا من پێ مەسیح و جڤاكا باوەردارانە.33لێ پێدڤیە هەر ئێك ژ هەوە ژی حەز ژ ژنا خۆ بكەت، هەروەكو حەز ژ خۆ دكەت و پێدڤیە ژن رێزێ ل مێرێ خۆ بگریت.
a.  5‏:3 دەق و دەق: ‹خۆ ناڤ لێ نەهێتە ئینان›.
b.  5‏:5 q پووتپەرێس: صەنەمپەرێس
c.  5‏:6 دەق و دەق: ‹كوڕێن نەگوهداریێ›.
d.  5‏:16 كۆلۆسی 4‏:5
e.  5‏:19 كۆلۆسی 3‏:16‏-17
f.  5‏:22 كۆلۆسی 3‏:18؛ 1 پەترۆس 3‏:1
g.  5‏:23 مەبەست ژ ‹لەش›ی، جڤاكا باوەردارانە.
h.  5‏:25 كۆلۆسی 3‏:19؛ 1 پەترۆس 3‏:7
i.  5‏:31 دەستپێكرن 2‏:24

ئەفەسۆس   به‌شێ 4ئەفەسۆس   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئەفەسۆس »   به‌شێ 6پەیوەندیێن زاڕۆك و دایك و بابان 1گەلی زاڕۆكان، ژ بەر خودانی گوهداریا دایك و بابێن خۆ بكەن، چنكو ئەڤ چەندە یا دروستە.[a] 2«رێزێ ل دایك و بابێن خۆ بگرە.» ئەڤە ئێكەم فەرمانە[b]  كو سۆزەك پێڤە هاتیە گرێدان:3«دا باشی بهێتە رێیا تە و ل سەر ئەردی ژیێ تە درێژ ببیت.»[c] 4هوین ژی، گەلی بابان، زاڕۆكێن خۆ تۆڕە نەكەن، لێ ب پەروەردە و شیرەتێن خودانی وان ب خودان بكەن.[d] پەیوەندیێن بەنی و خودانان 5گەلی بەنیان، گوهداریا خودانێن خۆ یێن ل سەر ئەردی ب ترس و لەرز و ب دلەكێ پاقژ بكەن، كا چەوا هوین گوهداریا مەسیحی دكەن،[e] 6نە ب وێ خزمەتێ یا ل بەر چاڤان دهێتە كرن، ب تنێ بۆ رازیكرنا مرۆڤان، لێ وە بكەن هەروەكو بەنیێن مەسیحی ژ دل حەزا خودێ ب جهـ دئینن.7ژ هەمی دلێ خۆ خزمەتێ بكەن، هەروەكو بۆ خودانی بیت، نە بۆ مرۆڤان.8چنكو هوین دزانن هەر كەسێ، بەنی بیت یان ئازاد، چ باشیێ بكەت، دێ هەمان تشت ژ خودانی وەرگریت.9هوین ژی، گەلی خودانان، هەمان تشتان بۆ وان بكەن و دەست ژ گەفلێكرنێ بەردەن، چنكو هوین دزانن كو خودانێ وان و هەوە هەمیان ل ئەسمانیە و ل نك وی لایەنگری نینە.[f] خۆ ب چەكێن خودێ چەكدار بكەن 10ل دویماهیێ، ب خودانی و ب هێزا وی یا مەزن، خۆ ب هێز بئێخن.11خۆ ب هەمی چەكێن خودێ چەكدار بكەن، دا هوین بشێن ل بەرامبەری پیلانێن ئبلیسی خۆ راگرن.12چنكو جەنگا مە نە دژی مرۆڤانە[g] ، لێ دژی سەروەرانە، دژی دەستهەلاتدارانە، دژی حوكمدارێن تاریاتیێیە كو د ڤی سەردەمی دا حوكمی ل جیهانێ دكەن، دژی لەشكەرێن روحانی یێن خرابیێیە[h]  ل جهێن ئەسمانی.13ژ بەر ڤێ چەندێ هەمی چەكێن خودێ هەلگرن، دا بشێن ل رۆژا خراب بەرهنگاریێ بكەن و پشتی هوین هەمی تشتان تەمام دكەن، خۆ راگرن.14هۆسا خۆ راگرن، ناڤتەنگا خۆ ب راستیێ بپێچن و زریێ[i]  راستداریێ بكەنە بەر خۆ.[j] 15بلا پێلاڤ ل پێ كرنا هەوە ئامادەبوون بیت بۆ راگەهاندنا مزگینیا ئاشتیێ.[k] 16د سەر ڤان تشتان را، مەتاڵێ باوەریێ د دەستێ هەوە دا یێ هەلگرتی بیت، ئەوێ كو ب وی هوین دشێن وان تیرێن ئاگرینی ڤەمرینن یێن خرابكار[l]  د هەوە وەردكەت.17كومزریێ قورتالبوونێ بكەنە سەرێ خۆ و شیرێ گیانێ پیرۆز، كو پەیڤا خودێیە، هەلگرن.[m] 18ب رێكا هەمی داخواز و هیڤیكرنان، هەردەم نڤێژان د گیانێ پیرۆز دا بكەن. بۆ ڤێ چەندێ د هشیار بن و ل سەر نڤێژان ژ پێخەمەت هەمی پیرۆزكریان د بەردەوام بن19و بۆ من ژی بكەن، داكو دەمێ ئەز بئاخڤم، ئاخفتن بۆ من بهێتە دان، دا ئەز ب وێرەكی نهێنیا مزگینیێ رابگەهینم،20ئەو مزگینیا كو ئەز ژ پێخەمەت وێ، بالیۆزەكێ زنجیركریمە. نڤێژان بكەن كو ئەز ب وێرەكی راگەهاندنێ بۆ وێ بكەم، كا چەوا پێدڤیە ئەز بێژم.سڵاڤێن دویماهیێ 21تیخیكۆس، برایێ خۆشتڤی و خزمەتكارێ دلسۆز ب ئێكبوونا ل گەل خودانی، دێ هەمی تشتان بۆ هەوە بێژیت، دا هوین ژی بزانن كا رەوشا من یا چەوایە و ئەز چ دكەم.22من ژ بۆ ڤێ چەندێ ئەو هنارتە نك هەوە، دا هوین رەوشا مە بزانن و ئەو هەوە هانبدەت.23ئاشتی بۆ خویشك و برایان بیت و حەزژێكرن ل گەل باوەریێ ژی ژ خودایێ باب و خودان عیسایێ مەسیح.24كەرەم بۆ وان هەمیان بیت، ئەوێن ب حەزژێكرنەكا نەمر[n]  حەز ژ خودانێ مە عیسایێ مەسیح دكەن.
a.  6‏:1 كۆلۆسی 3‏:20
b.  6‏:2 ل فەرهەنگۆكێ بنێڕە دەهـ فەرمان*.
c.  6‏:2‏-3 دەركەفتن 20‏:12؛ گۆتارا مووسای 5‏:16
d.  6‏:4 كۆلۆسی 3‏:21
e.  6‏:5 كۆلۆسی 3‏:22
f.  6‏:9 كۆلۆسی 4‏:1؛ گۆتارا مووسای 10‏:17
g.  6‏:12 دەق و دەق: ‹ل دژی خوین و گۆشتانە›.
h.  6‏:12 q لەشكەرێن روحانی یێن خرابیێ: فریشتەیێن خراب و گیانێن پیس و ئەجنە و.. هتد.
i.  6‏:14 q زری: ب عەرەبی ‹درع›
j.  6‏:14 ئیشایا 59‏:17
k.  6‏:15 ئیشایا 52‏:7
l.  6‏:16 مەبەست پێ ئبلیسە.
m.  6‏:17 ئیشایا 59‏:17
n.  6‏:24 ئانكو یا بێ دویماهی.

ئەفەسۆس   به‌شێ 5فیلیپی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » فیلیپی »   به‌شێ 1سڵاڤ 1ژ مە، پاولۆس و تیمۆتاوسی، بەنیێن مەسیح عیسای، بۆ وان هەمیێن ل فیلیپی، ئەوێن ب رێیا مەسیح عیسای هاتینە پیرۆزكرن، ل گەل چاڤدێر و خزمەتكاران:2كەرەم و ئاشتی ژ بابێ مە خودێ و ژ خودان عیسایێ مەسیح ل سەر هەوە بن.سوپاسی و نڤێژ 3ئەز سوپاسیا خودایێ خۆ دكەم، هەر گاڤا ئەز هەوە دئینمە بیرا خۆ.4هەردەم د هەمی نڤێژێن خۆ دا، ئەز ب دلخۆشی داخوازیان بۆ هەوە هەمیان دكەم،5ژ بەر پشكداریا هەوە د مزگینیدانێ دا، هەر ژ رۆژا ئێكێ تا نوكە.6ئەز یێ پشتڕاستم، كو ئەوێ[a]  كارەكێ باش د دلێ هەوە دا دەست پێ كری، دێ یێ بەردەوام بیت تا ل رۆژا مەسیح عیسای تەمام دبیت.7بۆ من دروستە كو ئەز ڤێ هزرێ دەربارەی هەوە هەمیان بكەم، چنكو هوین یێ د دلێ من دا. هوین هەمی د كەرەما خودێ دا هەڤپشكێن منن، د گرتنا من دا، هەروەسا د بەرگریكرن و سەلماندنا مزگینیێ دا.8خودێ شاهدێ منە كا چەند ب دلنەرمیا مەسیح عیسای، ئەز بیریا هەوە هەمیان دكەم.9داخوازا من ژی ژ خودێ ئەوە كو حەزژێكرنا هەوە پتر و هێشتا پتر ل گەل زانین و هەمی تێگەهشتنێ زێدە ببیت،10داكو هوین یا باشترین بهەلبژێرن، ئەڤجا د رۆژا مەسیحی دا د دلپاك و بێكێماسی بن11و دپڕ بن ژ بەرهەمێ راستداریێ[b] ، ئەوێ كو ژ دەولەتسەرێ عیسایێ مەسیحە، ژ بۆ مەزناهی و پەسنا خودێ.بەڵاڤبوونا مزگینیێ 12من دڤێت هوین بزانن، گەلی خویشك و برایان، كو ئەو تشتێن هاتینە سەرێ من، زێدەتر هاریكاریا پێشڤەچوونا مزگینیێ كر،13تاكو بۆ هەمی زێرەڤانێن كۆچكێ و هەمیێن دی ژی ئاشكرا بوو كو گرتنا من ژ پێخەمەت مەسیحیە.14گرتنا من باوەریا پڕانیا برایان ب خودانی قاییم كر، ئەڤجا ئەو نوكە گەلەك زێدەتر دوێرن پەیڤێ[c]  بێ ترس رابگەهینن.15راستە، هندەك ژ چاڤپێڕانەبوون و هەڤڕكیێ مەسیحی ددەنە نیاسین، لێ هندەك ژی ب نیازەكا باش.16ئەڤە ژ حەزژێكرنێ وێ چەندێ دكەن، چنكو ئەو دزانن ئەز ژ بۆ بەرگریكرنێ ژ مزگینیێ ل ڤێرێ هاتیمە دانان.17لێ ئەوێن دی ژ هەڤڕكیێ مەسیحی ددەنە نیاسین، نە ب نیازەكا پاقژ. ئەو هزر دكەن دێ رەوشا من د زیندانێ دا نەخۆشتر لێ كەن.18ئێدی قەیدی نینە! چ ب نیازەكا پیس بیت یان ژی ب نیازەكا پاقژ، ب هەر شێوەیەكی بیت بانگەوازی بۆ مەسیحی دهێتە كرن و ئەز ب ڤێ چەندێ یێ دلخۆشم.بەلێ، دێ ل سەر دلخۆشیێ یێ بەردەوام بم ژی،19چنكو ئەز دزانم، ب نڤێژێن هەوە و ب هاریكاریا گیانێ عیسایێ مەسیح، دێ دویماهیا ڤێ چەندێ قورتالبوونا من بیت.20هیڤی و چاڤەڕێیا من ئەوە كو ئەز د چ تشتی دا نەهێمە شەرمزاركرن، لێ ب هەمی وێرەكی، نوكە ژی وەكو هەر جار، مەزناهیا مەسیحی ب رێكا لەشێ من دیار ببیت، چ ب ژیانا من بیت یان ژی ب مرنا من.21چنكو بۆ من ژیان مەسیحە و مرن ژی قازانجە.22ئەگەر ئەز ب ژیانا لەشی یێ بەردەوام بم، رامانا وێ بۆ من ئەوە كو ئەز پتر كارێ ب بەرهەم بكەم، ئەڤجا ئەز نزانم كی ژ وان هەلبژێرم.23د ناڤبەرا هەردوویان دا ئەز ل بەر بڕیارەكا دژوارم: ئەز حەز دكەم بچم و ل گەل مەسیحی بم، ئەڤە گەلەك چێترە.24لێ مانا من د ڤی لەشی دا[d] ، بۆ هەوە پێدڤیترە.25ئەز ژ ڤێ چەندێ یێ پشتڕاستم، لەوما دزانم كو دێ مینم و ل گەل هەوە هەمیان دێ یێ بەردەوام بم، ژ پێخەمەت پێشڤەچوون و دلخۆشیا هەوە د باوەریێ دا،26داكو دەمێ ئەز جارەكا دی دهێمە نك هەوە، هەوە ب من پتر ئەگەرێن شانازیبرنێ ب مەسیح عیسای هەبن.27لێ یا گرنگ ئەوە كو هوین ب شێوەیەكێ هەژی مزگینیا مەسیحی بژین، داكو ئەگەر ئەز بهێم و هەوە ببینم، یان ژی نەهێم و ب تنێ ببهیسم، ئەز بزانم كو هوین د ئێك گیان دا قاییم ماینە، پێكڤە ب ئێك دل خەباتێ دكەن بۆ وێ باوەریێ یا ل سەر مزگینیێ هاتیە ئاڤاكرن28و هوین ب چ شێوەی ژ وان یێن بەرهنگاریا هەوە دكەن، ناترسن. ئەڤە بۆ وان بەلگەیێ وێرانبوونا وانە، لێ یێ قورتالبوونا هەوەیە و ئەڤە ژی ژ لایێ خودێ ڤەیە.29چنكو وی كەرەم ل گەل هەوە كریە كو هوین نە ب تنێ باوەریێ ب مەسیحی بینن، لێ دا ئازارێ ژی ژ پێخەمەت وی بكێشن.30نوكە هوین ژی د هەمان جەنگێ دانە، ئەوا هەوە ژ من دیتی و نوكە ژی هوین دبهیسن كو ئەز هێشتا یێ تێدا.[e] 
a.  1‏:6 ئانكو خودێ
b.  1‏:11 راست و دروستیێ
c.  1‏:14 ئانكو پەیاما مەسیحی
d.  1‏:24 q مانا من د ڤی لەشی دا: ئانكو بمینمە ساخ و نەمرم. 
e.  1‏:30 كارێن هنارتیان 16‏:19‏-40

ئەفەسۆس   به‌شێ 6فیلیپی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » فیلیپی »   به‌شێ 2دەروونبچویكیا مەسیحی و مەزناهیا وی 1ئەگەر مەسیح هەوە هانددەت، ئەگەر ڤیانا وی دلێ هەوە ئارام دكەت، ئەگەر ب گیانێ پیرۆز هەوە هەڤپشكی ل گەل ئێكودوو هەیە، ئەگەر هەوە دلسۆزی و دلۆڤانی هەیە،2هۆسا شادیا من تەمام بكەن: بلا هوین ل سەر هەمان هزر بن، هەوە هەمان ڤیان هەبیت و هوین ئێك دل و ئێك مەبەست بن.3چ تشتی ب هەڤڕكیێ یان ب خۆپەرێسیێ نەكەن، لێ ب دەروونبچویكیێ كەسێن دی ژ خۆ باشتر بزانن.4بلا هەر ئێك ژ هەوە، نە ب تنێ ل بەرژەوەندیا خۆ، لێ ل بەرژەوەندیا كەسێن دی ژی بنێڕیت.5بلا هزركرنا هەوە وەكو هزركرنا عیسایێ مەسیح بیت:6عیسایێ مەسیح د بنیاتێ خۆ دا، خودێ بوو،وی نەڤیا یەكسانیا خۆ ل گەل خودێ بۆ بەرژەوەندیا خۆ ب كار بینیت،7لێ وی دەست ژ هەمی تشتی بەردا،شێوەیێ بەنیان وەرگرت و وەك مرۆڤان لێ هات.8و وی خۆ نزم كر و تا مرنێ ژی یێ گوهدار بوو،خۆ مرنەكا ل سەر خاچێ ژی.[a] 9لەوما خودێ ئەو گەلەك بلند كرو ناڤێ ژ هەمی ناڤان بلندتر دایێ،10دا بۆ ناڤێ عیسای هەمی چۆك بچەمیێنچ ل ئەسمانی، یان ل سەر ئەردی، یان ل بن ئەردی بن11و هەمی ئەزمان دانپێدانێ بكەن كو عیسایێ مەسیح خودانە،ژ بۆ مەزناهیا خودایێ باب.[b] وەكو ستێران ببرسقن 12ئەڤجا گەلی خۆشتڤیێن من، كا چەوا هەوە هەرگاڤ گوهداری كریە، نە ب تنێ دەمێ ئەز ل نك هەوە، لێ نوكە هێشتا پتر، دەمێ كو ئەز نە ل نك هەوە، قورتالبوونا خۆ ب ترس و لەرز پێشڤە ببەن،13چنكو خودێیە ئەوێ د دلێ هەوە دا كار دكەت، حەز و هێزێ ددەتە هەوە كو وێ بكەن یا ئەو پێ رازی دبیت.14هەمی تشتان بێ پتەپت و گۆمانكرن بكەن،15دا گازندە ل سەر هەوە نەبن و هوین د بێگونەهـ بن، د ناڤ ڤی نفشێ خوار و خڕیای دا زاڕۆكێن خودێ یێن بێكێماسی بن، د ناڤ وان دا وەكو ستێران د جیهانێ دا ببرسقن.[c] 16خۆ موكم ب پەیڤا ژیانێ ڤە بگرن، دا د رۆژا مەسیحی دا شانازیێ ببەم، كو بەزین و رەنجكێشانا من ب ئاڤێ دا نەچوویە.17لێ ئەگەر وەكو پێشكێشیێ رژاندنێ[d]  ل سەر قوربانی و خزمەتا باوەریا هەوە بهێمە رشتن ژی، ئەز دلخۆش دبم و ل گەل هەوە هەمیان كەیفخۆش دبم.18ب هەمان شێوەی هوین ژی دلخۆش ببن و ل گەل من كەیفخۆش ببن.تیمۆتاوس و ئێپافرۆدیتۆس 19من هیڤی ب خودان عیسای هەیە، كو د دەمەكێ نێزیك دا، دێ تیمۆتاوسی هنێرمە نك هەوە، داكو دلێ من ب زانینا رەوشا هەوە تەنا ببیت.20چنكو من كەسەكێ دی یێ وەكو وی نینە، كو ژ دل و دەروون خەمێ ژ كاروبارێن هەوە بخۆت،21هەمیێن دی ل بەرژەوەندیێن خۆ، نە ل یێن عیسایێ مەسیح دگەڕن.22لێ هوین دزانن كو تیمۆتاوسی خۆ یێ سەلماندی، چنكو كا چەوا كوڕ ل گەل بابێ خۆ خزمەتێ دكەت، وی وەسا ل گەل من د كارێ مزگینیێ دا خزمەت كریە.23ئەڤجا ئەز هیڤی دكەم كو ئەز ئێكسەر وی بهنێرم، هەر دەمێ ئەز تشتەكی ژ چارەنڤیسێ خۆ بزانم24و من باوەری ب خودانی هەیە كو ئەز ب خۆ ژی دێ د دەمەكێ نێزیك دا هێمە نك هەوە.25لێ من دیت كو پێدڤیە ئەز ئێپافرۆدیتۆسی، برا و هەڤكارێ من، ئەوێ ئەم پێكڤە سەرباز[e]  و هەوە هنارتی دا خزمەتا پێدڤیێن من بكەت، بهنێرمە نك هەوە.26چنكو وی بیریا هەوە هەمیان دكر و یێ دلتەنگ بوو، ژ بەر كو هەوە بهیستبوو كو ئەو یێ نەساخ بوو.27ب راستی ئەو هند نەساخ بوو، هاتە بەر مرنێ، لێ خودێ دلۆڤانی پێ بر، نە ب تنێ ب وی بر، لێ ب من ژی بر، داكو بۆ من كۆڤانا ل سەر كۆڤانێ نەبیت.28ژ بەر هندێ من هێشتا پتر ڤیا ئەز وی بهنێرمە نك هەوە، داكو دەمێ هوین وی ببینن، دلخۆش ببن و كۆڤانا من ژی كێمتر لێ بهێت.29ئەڤجا ژ بەر خاترا خودانی وی ب شادیەكا مەزن قەبیل بكەن. رێزێ ژی ل یێن وەكو وی بگرن،30چنكو ئەو ژ بەر كارێ مەسیحی هاتە بەر مرنێ، وی ژیانا خۆ ئێخستە د مەترسیێ دا، داكو ئەو خزمەتا هوین نەشیاین بۆ من بكەن، ئەو ل جهێ هەوە بكەت.
a.  2‏:8 خاچدان: ل نك رۆماییان دژوارترین جۆرێ سزای بوو، ل نك جوهیان ژی وەكو نفرینێ دهاتە دیتن. گۆتارا مووسای 21‏:23
b.  2‏:10‏-11 ئیشایا 45‏:23
c.  2‏:15 گۆتارا مووسای 32‏:5
d.  2‏:17 ل فەرهەنگۆكێ بنێڕە پێشكێشیێ رژاندنێ*.
e.  2‏:25 پاولۆسی خەباتا خۆ وەكو جەنگەكا روحانی ددیت. بنێڕە ئەفەسۆس 6‏:10‏-20

فیلیپی   به‌شێ 1فیلیپی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » فیلیپی »   به‌شێ 31ل دویماهیێ گەلی خویشك و برایان، ب خودانی دلخۆش ببن. بۆ من بارگرانی نینە ئەز دووبارە ئەڤان تشتان بۆ هەوە بنڤیسم و بۆ هەوە ئێمناهیە.بهاگرانیا نیاسینا مەسیحی 2هشیاری سەیان بن، هشیاری بەدكاران بن و هشیاری وان بن یێن لەشی دبڕن[a] .3چنكو سونەتكریێن دروست ئەمین، یێن ب گیانێ خودێ پەرستنێ دكەین و شانازیێ ب مەسیح عیسای دبەین و پشتا خۆ ب لەشی گەرم ناكەین،4هەر چەندە من ئەگەر یا هەی كو پشتگەرمێ لەشی ژی بم. ئەگەر ئێكێ دی هزر بكەت كو وی ئەگەر یا هەی پشتگەرمێ لەشی بیت، من ژ وی پتر ئەگەر یا هەی:5ئەز ل رۆژا هەشتێ هاتیمە سونەتكرن، ئەز ژ گەلێ ئیسرائیل و ژ هۆزا بنیامینیمە، ئەز عیبرانی كوڕێ عیبرانیمە. سەبارەت دەستووری، فەریسی بووم.6سەبارەت دلگەرمیێ، تەپەسەركەرێ جڤاكا باوەردارێن مەسیح عیسای[b]  بووم. سەبارەت راستداریا د دەستووری دا، ئەز یێ بێكێماسی بووم.7لێ ئەو تشتێن ب چاڤێن من قازانج بوون، من ئەو ژ پێخەمەت مەسیحی ب زیان یێن دیتین.8هێشتا ژ وێ زێدەتر، ئەز هەمی تشتان ب زیان ددانم، ل هەمبەری بهاگرانیا بێ سنوور یا نیاسینا مەسیح عیسایێ خودانێ من، ئەوێ ژ پێخەمەت وی من هەمی تشت زیانكرین و ئەز وان تشتان وەكو گلێش دبینم، دا مەسیحی قازانج بكەم9و ل گەل وی ببمە ئێك و راستدار بهێمە دیتن، نە ب رێكا دەستووری، لێ ب رێكا باوەریێ ب مەسیحی، ل دویڤ وێ راستداریا خودێ ب رێكا باوەریێ ددەت.10من دڤێت مەسیحی بنیاسم و هێزا رابوونا وی ژ ناڤ مریان بزانم و پشكدارێ ئازارێن وی بم و وەكو وی لێ بهێم د مرنا وی دا،11داكو ب هەر رێكەكا هەبیت ئەز بگەهمە رابوونا ژ ناڤ مریان.بزاڤكرن بەرەڤ ئارمانجێ 12ئەز نابێژم كو ئەز گەهشتمە ئارمانجێ، یان كامل بووم، لێ ئەز بزاڤێ دكەم، دا وێ چەندێ ب دەست خۆ ڤە بینم، ئەوا ژ پێخەمەت وێ مەسیح عیسای ئەز ب دەست خۆ ڤە بریم.13گەلی خویشك و برایان، ئەز وەسا ناهژمێرم كو من ئارمانج ب دەست خۆ ڤە ئینا، لێ ئەز تشتەكێ ب تنێ دكەم: تشتێن چووی ژ بیر دكەم و خەباتێ بۆ تشتێن ل پێشیا خۆ دكەم.14ئەز بزاڤێ بۆ ئارمانجێ دكەم، دا خەلاتی قازانج بكەم، ئەوێ ب رێكا مەسیح عیسای، خودێ ئەز بۆ وی گازی كریمە سڵال.15ئەڤجا پێدڤیە ئەم هەمیێن پێگەهشتی هۆسا هزر بكەین و ئەگەر هەوە هزرەكا دی هەبیت، خودێ دێ وێ ژی بۆ هەوە ئاشكرا كەت.16ب تنێ، بلا ل دویڤ وی ئاستێ ئەم گەهشتینێ، بژین.17پێكڤە چاڤ ل من بكەن، گەلی خویشك و برایان، هەروەسا بەرێ خۆ بدەنە وان یێن ب ڤی شێوەی ل دویڤ نموونەیا مە دژین.[c] 18چنكو هەروەكو من گەلەك جاران بۆ هەوە گۆتی و نوكە ژی ب گری ڤە دبێژم، كو گەلەك كەس هەنە ب شێوازێ ژیانا خۆ دوژمنێن خاچا مەسیحینە.19دویماهیا ڤان كەسان وێرانبوونە، خودایێ وان زكێ وانە و شانازیێ ب تشتێن جهێ شەرمێ دبەن، هزرا وان ل سەر تشتێن ڤێ جیهانێیە.20لێ ئەم هەڤوەڵاتیێن ئەسماناینە، كو ئەم د چاڤەڕێینە قورتالكەرەك ژ وێرێ بهێت، ئەو ژی خودان عیسایێ مەسیحە.21ب هێزا خۆ یا دشێت هەر تشتەكی بندەستی خۆ بكەت، ئەو دێ لەشێ مە یێ لاواز و مربار[d]  گوهۆڕیت و وەكو لەشێ خۆ یێ ب روومەت لێ كەت.
a.  3‏:2 q یێن لەشی دبڕن: ئانكو یێن فێركرنێ دكەن كو پێدڤیە باوەردار بهێنە سونەتكرن. 
b.  3‏:6 q جڤاكا باوەردارێن مەسیح عیسای: ئانكو كەنیسە. ل فەرهەنگۆكێ بنێڕە جڤاك*.
c.  3‏:17 1 كورنتۆس 4‏:16؛ 11‏:1
d.  3‏:21 q مربار: ئانكو تۆڤێ مرنێ یێ دێ هەر مریت. 

فیلیپی   به‌شێ 2فیلیپی   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » فیلیپی »   به‌شێ 41ئەڤجا گەلی خویشك و برایێن من یێن خۆشتڤی، ئەوێن ئەز بیریا هەوە دكەم و هوین شادی و تانجا منن، خۆشتڤیێن من ب ڤی شێوەی د ئێكبوونا ل گەل خودانی دا قاییم بمینن.شیرەتێن دویماهیێ 2ئەز هیڤی ژ ئەیۆدیایێ و ژ سنتیخایێ دكەم، كو د ئێكبوونا ل گەل خودانی دا هەڤهزر ببن.3بەلێ، ئەز داخوازێ ژ تە ژی دكەم، هەی هەڤكارێ من یێ دلسۆز، هاریكاریا وان ژنان بكە، د خەباتا مزگینیێ دا ئەوان ل گەل من بزاڤ كریە، هەروەسا ل گەل كلیمەنتۆسی و هەڤكارێن من یێن دی ژی، ئەوێن ناڤێن وان د پەرتووكا ژیانێ دا.4هەرگاڤ ب خودانی دلخۆش ببن. دیسان ئەز دبێژمە هەوە: دلخۆش ببن!5بلا سەرنەرمیا هەوە ل نك هەمی مرۆڤان یا بەرنیاس بیت. خودان یێ نێزیكە.6ژ بەر چ تشتی نیگەران نەبن، لێ دەربارەی هەمی تشتان ب نڤێژ و هیڤیخوازیێ ل گەل سوپاسیكرنێ، داخوازێن خۆ ئاراستەی خودێ بكەن.7هۆسا ئاشتیا خودێ ژی، ئەوا د سەر هەر تێگەهشتنەكێ را، دێ دلێ هەوە و زێهنێ هەوە د ئێكبوونا ل گەل مەسیح عیسای دا پارێزیت.8ل دویماهیێ گەلی خویشك و برایان، هەر تشتێ راستی، هەر تشتێ بڕێز، هەر تشتێ دادپەروەر، هەر تشتێ پاك، هەر تشتێ دلڤەكەر، هەر تشتێ ناڤودەنگەكێ باش هەی، چ ئەو تشت قەنجی بیت، یان ژی تشتەكێ هەژی پەسنێ[a]  بیت، هزرێ تێدا بكەن.9ئەو تشتێن هوین ژ من فێر بووین، هەوە ژ من وەرگرتین، ژ من بهیستین و د ژیانا من دا دیتین، بكەن و خودایێ ئاشتیێ دێ ل گەل هەوە بیت.سوپاسیا پاولۆسی ژ بۆ هاریكاریێن فیلیپیان 10ئەز ب خودانی گەلەك دلخۆش بووم، كو نوكە بۆ جارەكا دی خەمخۆریا هەوە بۆ من بشكڤیڤە. ب راستی هەوە هەر خەما من د خوار، لێ هەوە دەلیڤە نەبوو كو هاریكاریا من بكەن.11ئەز ڤێ گۆتنێ نابێژم كو ئەز یێ پێدڤی بووم، چنكو ئەز یێ فێر بوویم د هەر رەوشەكا ئەز تێدا بم، یێ رازی بم.12ئەز دزانم هەژاری چیە، هەروەسا دزانم بەرفرەهی ژی چیە. ئەز یێ ب سەر وێ نهێنیێ هەلبوویم، كو د هەمی رەوش و كاودانان دا، چ یێ تێر بم یان یێ برسی، یێ هەیی بم یان یێ نەدار، ئەز هەر یێ رازی بم.13ئەز دشێم هەمی تشتان بكەم، ب رێكا وی یێ من بهێز دئێخیت.14سەرەڕای هندێ هەوە باش كر، كو هوین د تەنگاڤیا من دا پشكدار بوون.15هوین ژی دزانن، گەلی فیلیپیان، كو د دەستپێكا دانا مزگینیێ دا، گاڤا ئەز ژ مەقدۆنیایێ دەركەفتیم، چ جڤاكێن باوەرداران ژ هەوە پێڤە، سەبارەت هاریكاریا دارایی، پشكداریا من نەكر.16دەمێ ئەز ل سالونیكی ژی، هەوە پتر ژ جارەكێ تشتێن من پێدڤی پێ هەی، بۆ من هنارتن.[b] 17نەكو چاڤێ من ل دیاریانە، لێ من دڤێت قازانج ل سەر سەرمایێ هەوە ل نك خودێ زێدە ببیت.18ئێدی من تێرا هەمی پێدڤیێن خۆ یێ هەی و زێدەتر ژی. ئەز كەفتمە د بەرفرەهیێ دا، پشتی من ئەو تشت وەرگرتین، یێن ئێپافرۆدیتۆسی بۆ من ژ نك هەوە ئیناین، كو پێشكێشیەكێ بێهنخۆش و قوربانەكێ قەبیلكری و جهێ رازیبوونا خودێیە.19خودایێ من ژی دێ ل دویڤ دەولەمەندیا خۆ یا مەزن، ب رێكا مەسیح عیسای، هەمی پێدڤیێن هەوە دابین كەت.20هەتا هەتایێ مەزناهی بۆ بابێ مە خودێ بیت! ئامین.سڵاڤێن دویماهیێ 21سڵاڤان ل هەر پیرۆزكریەكێ مەسیح عیسای بكەن. ئەو برایێن ل گەل من، سڵاڤان ل هەوە دكەن.22هەمی پیرۆزكری، ب تایبەت ئەوێن ژ كۆچكا قەیسەری، سڵاڤان ل هەوە دكەن.23كەرەما خودان عیسایێ مەسیح ل گەل گیانێ هەوە بیت.
a.  4‏:8 q پەسن: مەدح و سەنا
b.  4‏:16 كارێن هنارتیان 17‏:1‏-9؛ 2 كورنتۆس 11‏:9

فیلیپی   به‌شێ 3كۆلۆسی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كۆلۆسی »   به‌شێ 1سڵاڤ 1ژ من، پاولۆس، هنارتیێ مەسیح عیسای ب حەزا خودێ،ژ برایێ مە تیمۆتاوسی ژی،2بۆ خویشك و برایێن پیرۆز و دلسۆز د ئێكبوونا ل گەل مەسیحی دا، ئەوێن ل كۆلۆسی:كەرەم و ئاشتی ژ بابێ مە خودێ ل سەر هەوە بن.سوپاسی و نڤێژ 3د نڤێژێن خۆ دا بۆ هەوە، ئەم هەردەم سوپاسیا خودێ، بابێ خودانێ مە عیسایێ مەسیح دكەین،4چنكو مە دەربارەی باوەریا هەوە ب مەسیح عیسای و حەزژێكرنا هەوە بۆ هەمی پیرۆزكریان بهیست.5‏-6 ئەڤ باوەری و حەزژێكرنە ژ وێ هیڤیێ دزێت، یا بۆ هەوە د ئەسمانان دا هاتیە هەلگرتن، ئەو هیڤیا هەوە دەربارەی وێ د راگەهاندنا پەیڤا راستیێ دا بهیستی، ئانكو ئەو مزگینیا گەهشتیە هەوە. كا چەوا ئەو مزگینی د هەمی جیهانێ دا بەرهەمی ددەت و وەرارێ دكەت، وەسا د ناڤ هەوە ژی دا بەرهەمی ددەت و وەرارێ دكەت، هەر ژ وێ رۆژێ یا هەوە كەرەما خودێ بهیستی و ب دروستی نیاسی.7هوین ژ هەڤبەنیێ[a] مە یێ خۆشتڤی ئێپافراسی فێری وێ مزگینیێ بوون، ئەوێ كو بۆ هەوە خزمەتكارەكێ مەسیحی یێ دلسۆزە.8ئەوی ئەو حەزژێكرن بۆ مە دیار كر، یا هەوە ب رێكا گیانێ پیرۆز هەی.9ژ بەر ڤێ چەندێ ژی، هەر ژ رۆژا مە ئەڤە بهیستی، مە دەست ژ نڤێژكرنێ و داخوازكرنێ بۆ هەوە بەرنەدایە، كو هوین ژ زانینا حەزا خودێ، ب هەمی ئاقلمەندی و تێگەهشتنا روحانی، پڕ ببن،10دا ب شێوەیەكی بژین كو هەژی خودانی بیت و ژ هەمی لایان ڤە جهێ رازیبوونا وی بن، د هەر كارەكێ باش دا د بەرهەمدار بن و د نیاسینا خودێ دا وەرارێ بكەن،11‏-12 ب هەمی هێزا د شیانا مەزناهیا وی دا هەی، بهێز بكەڤن، دا هوین د هەمی تشتان دا د بێهنفرەهـ و خۆڕاگر بن و ب دلخۆشی سوپاسیا بابی بكەن، ئەوێ هوین هەژی كرین كو هەوە پشك هەبیت د وی میراتی دا یێ كەسێن پیرۆزكری د پاشایەتیا رۆناهیێ دا هەی.13ئەوی ئەم ژ دەستهەلاتا تاریاتیێ قورتال كرین و بۆ پاشایەتیا كوڕێ خۆ یێ خۆشتڤی ڤەگوهاستین،14ئەوێ ب وی مە رزگاركرن، ئانكو لێبورینا گونەهان، هەی.[b] مەزناهیا مەسیحی 15ئەو وێنەیێ وی خودێیە یێ كو ناهێتە دیتن،نەخریە، سەرۆكێ هەمی تشتێن ئافراندیە.[c] 16چنكو ب وی هەمی تشت هاتنە ئافراندن:یێن ل ئەردی و یێن ل ئەسمانان،17ئەو هەبوو بەری هەمی تشت بهێنە ئافراندنو ب وی هەمی پێكڤە د گرێداینە.18ئەو سەرێ لەشیە، ئانكو سەرێ جڤاكا باوەردارانە[d] ،ئەو دەستپێكە، نەخریێ ژ ناڤ مریانە[e] ،19چنكو خودێ پێ خۆش بوو كوهەمی تژیاتیا وی د كەسایەتیا مەسیحی دا ئاكنجی ببیت20و ب رێكا خوینا وی یا ل سەر خاچێ هاتیە رشتن، ئاشتیێ چێكەت،هۆسا ب رێكا وی هەمی تشتان ل گەل خۆ ئاشت بكەت،21هوین ژی دەمەكی ب كریارێن خۆ یێن خراب، ژ خودێ دویركەفتبوون و ب هزرێن خۆ دوژمنێن خودێ بوون،22لێ نوكە خودێ ب لەشێ مەسیحی یێ مرۆڤكانی، ب رێكا مرنا وی هوین ل گەل خۆ ئاشت كرن، دا هەوە پیرۆز و بێكێماسی و بێگازندە ل نك خۆ ئامادە بكەت،23ب تنێ ئەگەر هوین د باوەریێ دا د بەردەوام بن، دموكم و قاییم بن و خۆ ژ هیڤیا مزگینیا هەوە بهیستی لانەدەن، ئەوا بۆ هەمی ئافراندیێن د بن ئەسمانی دا هاتیە راگەهاندن، ئەوا ئەز، پاولۆس، بوویمە خزمەتكارێ وێ.بزاڤا پاولۆسی ژ پێخەمەت باوەرداران 24نوكە ئەز دلخۆش دبم ب ئازارێن ئەز ژ پێخەمەت هەوە دكێشم و د لەشێ خۆ دا وان تەنگاڤیێن مەسیحی یێن ماین، ژ پێخەمەت لەشێ وی كو جڤاكا باوەردارانە، تەمام دكەم.25ل دویڤ وی ئەركی یێ خودێ ژ پێخەمەت هەوە ئێخستیە ستۆیێ من، ئەز بۆ جڤاكێ بوومە خزمەتكار، دا ب تەمامی پەیڤا خودێ رابگەهینم،26ئانكو وێ نهێنیێ رابگەهینم یا ب درێژاهیا هەمی سەردەمێن بەرێ و ژ هەمی بەرەبابان هاتیە ڤەشارتن، لێ نوكە بۆ پیرۆزكریێن وی هاتیە ئاشكراكرن.27خودێ بڕیار دا بۆ پیرۆزكریێن خۆ بدەتە زانین كا دەولەمەندیا مەزناهیا ڤێ نهێنیێ د ناڤ مللەتێن نەجوهی دا چەندا مەزنە. نهێنی ژی ئەوە كو مەسیح د ناخێ هەوە دایە و ژ بەر هندێ مسۆگەرە كو هوین دێ د مەزناهیا وی دا پشكدار بن.28ئەم وی ددەینە نیاسین، هەر كەسەكی پێ ئاگەهدار دكەین و ب هەمی ئاقلمەندی هەر كەسەكی فێر دكەین، دا ئەم هەر كەسەكی پێگەهشتی د ئێكبوونا ل گەل مەسیحی دا پێشكێش بكەین.29ژ بۆ ڤێ چەندێ، ئەز رەنجێ دكێشم، ل دویڤ هێزا وی یا د من دا بهێز كار دكەت، بزاڤێ دكەم.
a.  1‏:7 ئانكو ئەم و ئەو پێكڤە بەنی و عەبدێن مەسیحینە
b.  1‏:14 ئەفەسۆس 1‏:7
c.  1‏:15 فیلیپی 2‏:6؛ یوحەننا 17‏:5
d.  1‏:18 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
e.  1‏:18 ئانكو كەسێ ئێكێیە یێ ژ ناڤ مریان رابووی.

فیلیپی   به‌شێ 4كۆلۆسی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كۆلۆسی »   به‌شێ 21من دڤێت هوین بزانن، كو ئەز چەند ژ پێخەمەت هەوە و یێن ل لاودیكیایێ و هەمیێن روی ب روی ئەز نەدیتیم، بزاڤێ دكەم.[a] 2ئارمانجا من ئەوە كو ئەو بهێنە هاندان و د حەزژێكرنێ دا د ئێكگرتی بن، ب مەرەما هەمی دەولەمەندیا تێگەهشتنا تەمام، دا نهێنیا خودێ بزانن، كو مەسیحە،3ئەوێ د وی دا هەمی گەنجینەیێن ئاقلمەندی و زانینێ دڤەشارتینە.4ئەز ڤێ چەندێ دبێژم، دا كەس ب گۆتنێن خۆش هەوە نەخاپینیت.5چنكو ئەگەر ب لەشی ئەز ل نك هەوە یێ ئامادە نەبم، لێ ب گیانی ئەز ل گەل هەوەمە، ب دیتنا رێكوپێكی و موكمیا باوەریا هەوە ب مەسیحی، دلخۆش دبم.ژیانا ب مەسیحی 6ئەڤجا كا چەوا هەوە خودان مەسیح عیسا قەبیل كریە، هۆسا ل گەل وی گرێدای بژین،7ب وی ڤە رەهـ داهێلای و د ئاڤاكری بن و د باوەریێ دا د موكم بن هەروەكو هوین هاتینە فێركرن و بلا هوین ژ سوپاسیكرنێ د سەر دا بڕژن.8هشیار بن، دا كەس ب فەلسەفەیەكا خاپینۆك و درەو، ل دویڤ تیتالێن مرۆڤان، ل دویڤ هێزێن سرۆشتی[b]  یێن ڤێ جیهانێ، نە ل دویڤ مەسیحی، هەوە دیل نەكەت.9چنكو هەمی تژیاتیا خودایەتی، د مەسیحی دا یا ئاكنجیە، ب شێوەیەكێ لەشكانی.10هوین ژی د ئێكبوونا ل گەل وی دا د كاملن، ئەوێ كو سەرێ هەمی سەروەر و دەستهەلاتدارانە.11هەروەسا د ئێكبوونا ل گەل وی دا هوین هاتینە سونەتكرن، سونەتكرنا نە ب دەستێ مرۆڤان، لێ ب ژێڤەكرنا حەزێن لەشی بۆ گونەهێ، ئەڤەیە سونەتكرن ژ لایێ مەسیحی ڤە.12ب تافیركرنێ[c]  هوین ل گەل وی هاتینە ڤەشارتن و هەر ب وێ هوین ل گەل وی هاتینە راكرن ژی، چنكو هەوە باوەری ب شیانا خودێ یێ ئەو ژ ناڤ مریان راكری، ئینا.[d] 13هوین ژ بەر گونەهێ و سونەتنەكرنا لەشێ خۆ د مری بوون، لێ خودێ هوین ل گەل وی ڤەژاندن، دەمێ ل هەمی گونەهێن مە بوری.[e] 14وی تۆمارا قەرێن مە ژێ بر، ئەوا ل گۆر رێسایێن دەستووری ل دژی مە هاتیە نڤیسین. وی ئەو تۆمار ب خاچێ ڤە بزماردا و هۆسا راكر.[f] 15سەروەر و دەستهەلاتدار[g]  ژ چەك كرن و ل بەر چاڤێن هەمیان شەرمزار كرن، ب رێكا خاچێ سەركەفتن ل سەر وان ئینا.16لەوما بلا كەس ل سەر خوارن، یان ڤەخوارن، یان ژی جەژنان، یان هەیڤێن نوی، یان شەمبیان رەخنەیێ ل هەوە نەگریت.[h] 17ئەڤێن هەنێ ب تنێ سیتافكن بۆ تشتێن پاشەڕۆژێ، لێ یێ راستەقینە مەسیحە.18بلا كەس هەوە ژ خەلاتێ هەوە بێبەهر نەكەت، كەسەكێ وەسا كو حەز ژ خۆنزمكرنێ و پەرستنا فریشتەیان دكەت و بەردەوام بەحسێ بینینێن خۆ دكەت كو بێ بنیات یێ پفدایە ژ لایێ زێهنێ خۆ یێ لەشكانی ڤە19و خۆ ب سەری[i]  ڤە نەگرتیە. ژ وی سەری، هەمی لەش[j]  ب رێكا گەهـ و رەهان، دهێتە پشتەڤانیكرن و پێكڤە دهێتە گرێدان، وەسا لەش وەرارێ دكەت، وەراركرنەكا ژ لایێ خودێ ڤە.[k] 20مادەم هوین ل گەل مەسیحی مرینە و ژ هێزێن سرۆشتی یێن ڤێ جیهانێ ئازاد بووینە، ئێدی بۆچی هوین وەسا دژین، هەروەكو هوین یێن ڤێ جیهانێ بن؟ بۆچی هوین ملكەچی ڤان رێسایان دبن:21«دەست ڤە نەدەی! تام نەكێ! دەست نەكێ!»22رێسایێن هۆسا هەمی فەرمان و فێركرنێن مرۆڤانە، دەربارەی تشتێن ژ ناڤ دچن دەمێ دهێنە بكارئینان،23وان رێسایان سەبارەت ئایینداریەكا دەستكرد و خۆنزمكرنێ و دژواریێ ل گەل لەشی، ژ سەرڤە دیمەنەكێ ئاقلمەندیێ یێ هەی، لێ د رێگریێ دا ل بەرامبەر تێركرنا ئارەزوویێن لەشكانی، چ مفایێ خۆ نینە.
a.  2‏:1 ئاشكراكرن 1‏:11؛ 3‏:14‏ 
b.  2‏:8 بۆ نموونە: رۆژ و هەیڤ و ستێر و ئاڤ و ئاگر و.. هتد ئەوێن دهاتنە پەرستن.
c.  2‏:12 q تافیركرن: ئانكو ژێراڤكرن، نیشانە كو وی كەسی باوەری ب مەسیحی ئینا. ل فەرهەنگۆكێ بنێڕە تافیركرن*.
d.  2‏:12 رۆما 6‏:4
e.  2‏:13 ئەفەسۆس 2‏:1‏-5
f.  2‏:14 ئەفەسۆس 2‏:15
g.  2‏:15 q سەروەر و دەستهەلاتدار: ل ڤێرێ مەبەست پێ فریشتەیێن خرابن.
h.  2‏:16 رۆما 14‏:1‏-6
i.  2‏:19 q سەر: مەبەست پێ مەسیحە. 
j.  2‏:19 q لەش: مەبەست پێ جڤاكا باوەردارانە. 
k.  2‏:19 ئەفەسۆس 4‏:16

كۆلۆسی   به‌شێ 1كۆلۆسی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كۆلۆسی »   به‌شێ 3ژیانا نوی یا ب مەسیحی 1ئەڤجا ئەگەر هوین ل گەل مەسیحی ژ مرنێ هاتینە راكرن، بزاڤێ بۆ تشتێن ل سڵال[a]  بكەن، ل وی جهی یێ مەسیح لێ، كو ل دەستێ راستێ یێ خودێ یێ روینشتیە.[b] 2بلا هزرا هەوە ل سەر تشتێن ل سڵال بیت، نە یێن ل سەر ئەردی.3چنكو هوین مرین، ژیانا هەوە ژی ل گەل مەسیحی ل نك خودێ هاتیە هەلگرتن.4دەمێ مەسیح، ئەوێ كو ژیانا هەوەیە، دیار دبیت، هنگی هوین ژی دێ ل گەل وی د مەزناهیێ دا دیار بن.5ژ بەر هندێ حەزێن خۆ یێن ڤێ جیهانێ بمرینن: دەهمەنپیسی، پویچاتی، گڕ[c] ، حەزێن خراب و چاڤبرساتی كو پووتپەرێسیە[d] ،6ژ بەر وان تشتان تۆڕەبوونا خودێ یا ب سەر مرۆڤێن نەگوهدار[e]  دا دهێت.7هەوە ژی دەمەكی ئەو تشت دكرن، دەمێ هوین د ناڤ وان تشتان دا دژیان.8لێ نوكە ڤان هەمی تشتان ژ نك خۆ بهاڤێژن: كەرب، تۆڕەبوون، كین، بوهتان[f]  و ئاخفتنێن كرێت ئەوێن ژ دەڤێ هەوە دەردكەڤن.9درەوان ل ئێكودوو نەكەن، چنكو هەوە مرۆڤێ كەڤن ب كریارێن وی ڤە ژ بەر خۆ كریە[g] 10و مرۆڤێ نوی كریە بەر خۆ، ئەوێ دهێتە نویكرن ل گۆر وێنەیێ ئافرێندەرێ خۆ، دا ب دروستی ئافرێندەری بنیاسیت.[h] 11د وێ نویكرنێ دا چ جوداهی د ناڤبەرا نەجوهی[i]  و جوهی، سونەتكری[j]  و سونەتنەكری، بەربەر[k]  و سكێت[l] ، بەنی و ئازاد دا نینە، لێ مەسیح هەمی تشتە و د ناڤ مە هەمیان دایە.12ئەڤجا هوین ئەوێن خودێ ئەو هەلبژارتین و پیرۆز كرین و حەز ژێ دكەت: دلۆڤانی، قەنجی، دەروونبچویكی، دلنەرمی و بێهنفرەهیێ بكەنە بەر خۆ.13ل گەل ئێكودوو د بێهنفرەهـ بن،[m]  ئەگەر ئێكی گازندە ل سەر ئێكێ دی هەبن، ل ئێكودوو ببورن. هەروەكو خودان ل هەوە بوری، هوین ژی وەسا ل ئێكودوو ببورن.[n] 14د سەر ڤان هەمیان را، حەزژێكرنێ بكەنە بەر خۆ، كو د كاملیێ دا هەمی تشتان پێكڤە گرێ ددەت.15بلا د دلێ هەوە دا ئاشتیا مەسیحی حوكمداریێ بكەت، ئەو ئاشتیا هوین بۆ وێ هاتینە گازیكرن، كو ببنە ئێك لەش، هەروەسا د سوپاسدار ژی بن.16بلا پەیڤا مەسیحی ب دەولەمەندیا خۆ د دلێ هەوە دا ئاكنجی ببیت، هوین ژی ب هەمی ئاقلمەندی ئێكودوو فێر بكەن و ئاگەهدار بكەن، زەبووران و سروود و سترانێن روحانی، ب سوپاسداری ژ دلێ خۆ بۆ خودێ بسترن.17هەر تشتێ هوین بكەن، ب گۆتن یان كریار، ب ناڤێ خودان عیسای بكەن و ب رێكا وی سوپاسیا خودایێ باب بكەن.[o] پەیوەندیێن ناڤ مالێ 18گەلی ژنان، كا چەوا هەژی خودانیە، هەر ئێك ژ هەوە ملكەچی مێرێ خۆ بیت.[p] 19گەلی مێران، هەر ئێك ژ هەوە حەز ژ ژنا خۆ بكەت و ل گەل وان د توند نەبن.[q] 20گەلی زاڕۆكان، د هەمی تشتان دا گوهداریا دایك و بابێن خۆ بكەن، چنكو ئەڤە جهێ رازیبوونا خودانیە.[r] 21گەلی بابان، زاڕۆكێن خۆ تۆڕە نەكەن، دا بێ ئومێد نەبن.[s] 22گەلی بەنیان، د هەمی تشتان دا گوهداریا خودانێن خۆ یێن ڤێ جیهانێ بكەن، نە ب وێ خزمەتێ یا ل بەر چاڤان دهێتە كرن، ب تنێ بۆ رازیكرنا مرۆڤان، لێ ب دلساخی و ترسا خودانی گوهداریێ بكەن.23هەر تشتەكێ هوین بكەن، وەسا ژ دل بكەن، هەروەكو بۆ خودانی بیت، نە بۆ مرۆڤان،24چنكو هوین دزانن دێ پاداشتی كو میراتە ژ خودانی وەرگرن، ژ بەر كو هوین خزمەتا خودان مەسیحی دكەن.25لێ یێ نەڕاستیێ بكەت دێ سزایێ نەڕاستیا خۆ وەرگریت و لایەنگری نینە.[t] 
a.  3‏:1 ئانكو ئەوێن ل ئەسمانی.
b.  3‏:1 زەبوور 110‏:1
c.  3‏:5 q گڕ: ب عەرەبی ‹شهوة›
d.  3‏:5 q پووتپەرێسی: صەنەمپەرێسی
e.  3‏:6 دەق و دەق: ‹كوڕێن نەگوهداریێ›.
f.  3‏:8 q بوهتان: تاوانباركرنا بێ بنیات
g.  3‏:9 ئەفەسۆس 4‏:22
h.  3‏:10 ئەفەسۆس 4‏:24؛ دەستپێكرن 1‏:26
i.  3‏:11 q نەجوهی: دەقێ رەسەن دبێژیت: ‹یونانی›.
j.  3‏:11 q سونەتكرن: ل وی سەردەمی ب تنێ جوهیان زاڕۆكێن خۆ سونەت دكرن. 
k.  3‏:11 q بەربەر: ئەو مللەتن یێن ب زمانێ یونانی نەئاخڤن و ب كەسێن دویر ژ شارستانیێ دهاتنە هژمارتن.
l.  3‏:11 q سكێتی: مللەتەكن، ب هزرا رۆماییان، هۆڤن و گەلەك ژ شارستانیێ د دویرن.
m.  3‏:12‏-13 ئەفەسۆس 4‏:2
n.  3‏:13 ئەفەسۆس 4‏:32
o.  3‏:16‏-17 ئەفەسۆس 5‏:19‏-20
p.  3‏:18 ئەفەسۆس 5‏:22؛ 1 پەترۆس 3‏:1
q.  3‏:19 ئەفەسۆس 5‏:25؛ 1 پەترۆس 3‏:7
r.  3‏:20 ئەفەسۆس 6‏:1
s.  3‏:21 ئەفەسۆس 6‏:4
t.  3‏:22‏-25 ئەفەسۆس 6‏:5‏-8

كۆلۆسی   به‌شێ 2كۆلۆسی   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » كۆلۆسی »   به‌شێ 41گەلی خودانان، ب دادپەروەری و یەكسانی سەرەدەریێ ل گەل بەنیێن خۆ بكەن، چنكو هوین دزانن كو هەوە ژی خودانەكێ ل ئەسمانی هەی.[a] نڤێژ و شیرەت 2ل سەر نڤێژكرنێ د بەردەوام بن و تێدا ب سوپاسیكرنێ هشیار بمینن.3د هەمان دەم دا، بۆ مە ژی نڤێژان بكەن، دا خودێ ژ پێخەمەت پەیاما خۆ دەرگەهەكی بۆ مە ڤەكەت، داكو ئەم نهێنیا مەسیحی رابگەهینین، ئەوا ئەز ژ بەر وێ هاتیمە زیندانكرن.4نڤێژان بكەن، كو ئەز ڤێ نهێنیێ ب زەڵالی رابگەهینم، هەروەكو پێدڤیە ئەز بێژم.5ل بەرامبەری وان یێن كو ژ دەرڤەی باوەریێنە، ب ئاقلمەندی سەرەدەریێ بكەن و دەرفەتا ڤی دەمی ژ دەست نەدەن.[b] 6بلا ئاخفتنا هەوە هەردەم یا شرین و یا ب خوێ بیت[c] ، دا بزانن كا چەوا پێدڤیە هوین بەرسڤا هەر كەسەكی بدەن.سڵاڤێن تایبەت و خاترخواستن 7تیخیكۆس، برایێ خۆشتڤی و خزمەتكارێ دلسۆز و هەڤبەنیێ[d]  مە د ئێكبوونا ل گەل خودانی دا، دێ هەمی تشتان دەربارەی رەوشا من گەهینیتە هەوە.8من ئەو بۆ ڤێ مەبەستێ یێ هنارتیە نك هەوە، دا هوین رەوشا مە بزانن و ئەو دلێ هەوە هانبدەت.9من ئەو یێ ل گەل ئۆنیسیمۆسی، برایێ دلسۆز و خۆشتڤی، كو ئێك ژ هەوەیە، یێ هنارتی. ئەو هەردوو دێ هەر تشتەكێ ل ڤێرێ روی ددەت بۆ هەوە بێژن.[e] 10ئەرستارخۆس، ئەوێ ل گەل من د زیندانێ دا سڵاڤان ل هەوە دكەت، هەروەسا مەرقۆسێ پسمامێ بارناباسی ژی، ئەوێ دەربارەی وی هەوە راسپاردە وەرگرتی كو ئەگەر هاتە نك هەوە، وی قەبیل بكەن.11عیسا ژی ئەوێ دبێژنێ یوستۆس سڵاڤان ل هەوە دكەت. د ناڤ ئەوێن ل گەل من بۆ پاشایەتیا خودێ كار دكەن، ب تنێ ئەو ژ سونەتكریانە[f]  و ئەو یێن بووینە هاندەرێن من.12ئێپافراس ژی سڵاڤان ل هەوە دكەت، ئەو ژی ئێك ژ هەوەیە و بەنیێ مەسیح عیسایە، ئەو هەردەم ب نڤێژان ژ پێخەمەت هەوە خەباتێ دكەت، دا هوین ب كاملی و پشتڕاست ژ هەمی حەزا خودێ د خۆڕاگر بن.13ئەز بۆ وی شاهدەییێ ددەم، كو ئەو بۆ هەوە و بۆ ئەوێن ل لاودیكیایێ و ئەوێن ل هیێراپۆلیسێ، گەلەك دوەستیێت.14نۆژدارێ خۆشتڤی لوقا و دیماس ژی سڵاڤان ل هەوە دكەن.15سڵاڤان ل خویشك و برایێن ل لاودیكیایێ، ل نیمفایێ و جڤاكا باوەرداران یا ل مالا وێ كۆم دبیت، بكەن.16پشتی ئەڤ نامەیە د ناڤ هەوە دا دهێتە خواندن، وە بكەن كو ل جڤاكا باوەردارێن لاودیكیایێ ژی بهێتە خواندن، هەروەسا نامەیا ژ لاودیكیایێ[g]  ژی، هوین بخوینن.[h] 17بێژنە ئارخیپۆسی: «خەمخۆرێ وێ خزمەتێ بە یا تە ژ خودانی وەرگرتی، دا وێ ب جهـ بینی.»[i] 18ئەز پاولۆس، ڤێ سڵاڤێ ب دەستێ خۆ دنڤیسم. قەیدا من بیننە بیرا خۆ. كەرەما خودێ ل سەر هەوە بیت.
a.  4‏:1 ئەفەسۆس 6‏:9
b.  4‏:5 ئەفەسۆس 5‏:16
c.  4‏:6 ئانكو یا ب تام بیت و بۆ كەسێن دی یا خۆش بیت
d.  4‏:7 ئانكو ئەم و ئەو پێكڤە بەنیێن مەسیحینە
e.  4‏:9 فلیمون 1‏:10
f.  4‏:11 ئانكو ژ جوهیانە
g.  4‏:16 نامەیەكا دیە كو پاولۆسی، یان ژی ئێك ژ هەڤكارێن وی، بۆ باوەردارێن لاودیكیایێ نڤیسیە.
h.  4‏:15‏-16 ئاشكراكرن 1‏:11؛ 3‏:14
i.  4‏:17 فلیمون 1‏:2

كۆلۆسی   به‌شێ 31 سالونیكی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 سالونیكی »   به‌شێ 1سڵاڤ 1ژ پاولۆس، سیلاس[a]  و تیمۆتاوسی،بۆ جڤاكا باوەردارێن[b]  سالونیكیێ، یا خودایێ باب و خودان عیسایێ مەسیح:كەرەم و ئاشتی ل سەر هەوە بن.سوپاسیكرن ژ پێخەمەت باوەریا سالونیكیان 2ئەم هەردەم ژ پێخەمەت هەوە هەمیان سوپاسیا خودێ دكەین و بەردەوام د نڤێژێن خۆ دا هەوە دئینینە بیرا خۆ.3ل بەرامبەر خودێ، بابێ مە، بێی دابڕین كریارێن هەوە یێن ژ باوەریێ و رەنجا هەوە یا ژ حەزژێكرنێ و خۆڕاگریا هەوە یا ژ وێ هیڤیێ دزێت یا هەوە ب خودانێ مە عیسایێ مەسیح هەی، دئینینە بیرا خۆ.4ئەم دزانین، گەلی خویشك و برایان، خۆشتڤیێن خودێ، كو وی هوین یێن هەلبژارتین،5چنكو مزگینیا مە نە ب تنێ ب پەیڤان، لێ ب هێزێ ژی و ب گیانێ پیرۆز و ب پشتڕاستیەكا تەمام گەهشتیە هەوە. هوین دزانن كا ئەم د ناڤ هەوە دا ژ پێخەمەت هەوە چ جۆرە كەس بووین.6هەوە ژی چاڤ ل مە و خودانی كر، د ناڤ گەلەك تەنگاڤیان دا، ب دلخۆشیا ژ گیانێ پیرۆز، پەیڤ قەبیل كر،[c] 7تاكو هوین بۆ هەمی باوەردارێن ل مەقدۆنیایێ و ئەخایایێ بووینە نموونە.8چنكو دەنگێ پەیڤا خودانی ژ نك هەوە بەڵاڤ بوویە، نە ب تنێ گەهشتیە مەقدۆنیایێ و ئەخایایێ، لێ دەنگوباسێ باوەریا هەوە ب خودێ ل هەمی جهان بەڵاڤ بوویە و ئێدی پێدڤی نینە كو ئەم ئاخفتنەكێ ل سەر بێژین.9چنكو خەلكێ وان دەڤەران بەحس دكەن، كا سەرەدانا مە بۆ هەوە چ كارتێكرن هەبوو و كا چەوا هوین ژ پووتان[d]  بۆ خودێ ڤەگەڕیان، دا خودایێ زیندی یێ راستەقینە بپەرێسن10و چاڤەڕێی كوڕێ وی بن كو دێ ژ ئەسمانان هێت، ئەوێ وی ژ ناڤ مریان راكری، عیسا، ئەوێ مە ژ تۆڕەبوونا دێ هێت قورتال دكەت.
a.  1‏:1 q سیلاس: ب یونانی نڤیسیە ‹سیلوانۆس› كو ئەو ژی شێوازەكێ ناڤێ ‹سیلاس›یە.
b.  1‏:1 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
c.  1‏:6 كارێن هنارتیان 17‏:1‏-9
d.  1‏:9 q پووتان: صەنەمان

كۆلۆسی   به‌شێ 41 سالونیكی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 سالونیكی »   به‌شێ 2كارێ پاولۆسی ل سالونیكیێ 1هوین ب خۆ دزانن، گەلی خویشك و برایان، كو هاتنا مە بۆ لایێ هەوە یا بێ مفا نەبوو،2لێ هەروەكو هوین دزانن، ل پێشیێ ل فیلیپی ئەم هاتینە ئازاردان و كرێتكرن، سەرەڕای هندێ مە ب خودایێ خۆ وێرەكی هەبوو كو د ناڤ بەرهنگاریەكا دژوار دا، مزگینیا خودێ بۆ هەوە رابگەهینین.[a] 3ئەو هیڤیخوازیا ئەم دكەین، نە ژ شاشیێ و نە ژ نەپاكیێ دهێت و نە ب فێلبازیێیە،4لێ كا چەوا خودێ ئەم پەسەند كرین كو مزگینیێ ب مە بسپێریت، ئەم وەسا دئاخڤین، نە دا خەلكی رازی كەین، لێ دا خودێ رازی كەین، ئەوێ دلێ مە تاقی دكەت.5خودێ شاهدە كو مە چ جاران د گۆتنێن خۆ دا سالویسی[b]  نەكریە، هەروەكو هوین دزانن، نە ژی ب دویڤ چاڤبرساتیەكا نخافتی كەفتینە،6نە ژی مە بزاڤ كریە كو ژ لایێ مرۆڤان ڤە بهێینە مەزنكرن، نە ژ لایێ هەوە ڤە و نە ژ لایێ كەسێن دی ڤە،7هەر چەندە مە ماف هەبوو وەكو هنارتیێن مەسیحی بارگرانی بین ل سەر هەوە، لێ ئەم ل گەل هەوە د دلنازك بووین، وەكو دایكەك چاڤدانا ساڤایێن خۆ دكەت.8ئەم هۆسا شەیدایێن هەوە بووین كو مە حەز دكر نە ب تنێ مزگینیا خودێ بدەینە هەوە، لێ ژیانا خۆ ژی، چنكو هوین بوونە خۆشتڤیێن مە.9رەنج و وەستیانا مە یا ل بیرا هەوە، گەلی خویشك و برایان، دەمێ مە مزگینیا خودێ بۆ هەوە رادگەهاند، مە ب شەڤ و رۆژ كار دكر دا بۆ كەسێ ژ هەوە نەبینە بارگرانی.10هوین شاهدن و خودێ ژی شاهدە، كا سەرەدەریا مە ل گەل هەوەیێن باوەردار چەند یا پاك و راست و بێ گازندە بوو.11هەروەكو هوین دزانن، ئەم بۆ هەر ئێك ژ هەوە د وەسا بووین، وەكو بابەكی بۆ زاڕۆكێن خۆ،12مە هوین هاندان و ل بەر دلێ هەوە دا و ل سەر ژیانا هەوە راوەستیاین، كو ب شێوەیەكی بیت یا هەژی وی خودای بیت، ئەوێ هوین بۆ پاشایەتی و مەزناهیا خۆ گازی كرین.13هەروەسا ئەم بێی دابڕین سوپاسیا خودێ دكەین، چنكو دەمێ هەوە پەیڤا خودێ ژ مە بهیستی، هەوە قەبیل كر نە هەروەكو ئەو پەیڤا مرۆڤان بیت، لێ هەروەكو ئەو پەیڤا خودێ بیت، ب راستی ژی ئەو پەیڤا خودێیە كو د هەوەیێن باوەردار دا كار دكەت.14چنكو هوین ژی گەلی خویشك و برایان، كەفتنە هەمان دەردێ جڤاكێن گازیكریێن خودێ یێن ل یەهودیایێ، ئەوێن ل گەل مەسیح عیسای بووینە ئێك، هەوە ژی ل سەر دەستێ هەڤوەڵاتیێن خۆ هەمان ئازار كێشان، وەكو وان ل سەر دەستێ جوهیان ئازار كێشاین،[c] 15ئەوێن خودان عیسا و پێغەمبەر كوشتین و ئەم ژی تەپەسەر كرین. ئەو جهێ رازیبوونا خودێ نینن و دژی هەمی مرۆڤانە.16ئەو رێ نادەن كو ل گەل مللەتێن دی بئاخڤین دا قورتال ببن. ب ڤێ چەندێ ژی ئەو وەكو هەر جار چانتكێ خۆ یێ گونەهان تژی دكەن و ل دویماهیێ تۆڕەبوونا خودێ هاتە سەر وان.پاولۆس و هەڤالێن خۆ بیریا سالونیكیان دكەن 17گەلی خویشك و برایان، ئەم بۆ دەمەكێ كورت ژ هەوە هاتینە ڤەقەتاندن، نە دلێ مە، لێ رویێ مە ژ ئێكودوو دویر كەفت. وی دەمی مە گەلەك بزاڤ دكر، ب دلخوازیەكا مەزن، كو هەوە روی ب روی ببینین.18لەوما مە ڤیا بهێینە نك هەوە و من ب خۆ وەكو پاولۆس چەندین جاران بزاڤ بۆ هندێ كر، لێ ئبلیسی رێ ل مە گرت.19چنكو ما هیڤی، یان دلخۆشی، یان تانجا مە یا شانازیێ ل پێشیا خودانێ مە عیسای د رۆژا هاتنا وی دا چیە؟ ما نە هوینن؟20بەلێ، مەزناهی و دلخۆشیا مە هوینن.
a.  2‏:2 كارێن هنارتیان 16‏:19‏-24؛ 17‏:1‏-9
b.  2‏:5 q سالویسی: ب عەرەبی ‹مەلاقی›
c.  2‏:14 كارێن هنارتیان 17‏:5

1 سالونیكی   به‌شێ 11 سالونیكی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 سالونیكی »   به‌شێ 31لەوما دەمێ مە نەشیای پتر خۆ بگرین، مە دیت كو باشترە ئەم ب تنێ بمینینە ل ئەسینایێ[a] 2و مە تیمۆتاوس هنارت، كو برا و هەڤكارێ مەیە بۆ خودێ د مزگینیا مەسیحی دا، داكو هەوە د باوەریا هەوە دا قاییم بكەت و هانبدەت،3دا د ڤان تەنگاڤیان دا كەس ژ هەوە نەلقیێت. هوین ب خۆ دزانن كو ئەم بۆ ڤان تشتان یێن هاتینە دەستنیشانكرن،4چنكو دەمێ ئەم ل نك هەوە بووین، مە پێشتر دگۆتە هەوە كو ئەم دێ تووشی تەنگاڤیان بین و هەروەكو هوین دزانن وەسا چێبوو.5لەوما دەمێ من نەشیای خۆ پتر بگرم ژی، من ئەو هنارت دا رەوشا باوەریا هەوە بزانم، نەكو تاقیكەری[b]  هوین تاقی كربن و رەنجا مە ب ئاڤێ دا چوو بیت.دەنگوباسێن سالونیكیان د هاندەرن 6لێ نوكە تیمۆتاوس ژ نك هەوە زڤڕی نك مە و مزگینیا باوەری و حەزژێكرنا هەوە دایە مە. وی گۆتە مە كو هوین هەردەم مە ب باشی دئیننە بیرا خۆ و شەیدایێن دیتنا مە نە، هەروەكو ئەم ژی شەیدایێن دیتنا هەوە.[c] 7لەوما گەلی خویشك و برایان، سەرەڕای هەمی نەخۆشی و تەنگاڤیێن مە، ب رێكا باوەریا هەوە، دلێ مە دەربارەی هەوە ئارام بوو.8مادەم هوین د ئێكبوونا ل گەل خودانی دا دموكمن، ئێدی ژیانا مە گەش دبیت.9ئەڤجا ئەم دێ شێین ژ پێخەمەت هەوە ب چ شێواز سوپاسیا خودێ كەین، ژ بەر وێ هەمی دلخۆشیا مە ب رێكا هەوە ل پێشیا خودایێ خۆ هەی؟10ئەم شەڤ و رۆژ ب گەرمی نڤێژان دكەین، كو ئەم رویێ هەوە ببینین و كێماسیێن باوەریا هەوە تەمام بكەین.11بلا بابێ مە خودێ ب خۆ و خودانێ مە عیسا بەرێ رێكا مە بدەتە هەوە.12بلا خودان وە بكەت كو حەزژێكرنا هەوە بۆ ئێكودوو و بۆ هەمیان وەرارێ بكەت و زێدە ببیت، هەروەكو حەزژێكرنا مە بۆ هەوە زێدە دبیت،13دا دلێ هەوە بێی كێماسی د پیرۆزیێ دا قاییم بكەت ل پێشیا بابێ مە خودێ، دەمێ خودانێ مە عیسا ل گەل هەمی پیرۆزكریێن خۆ دهێت.
a.  3‏:1 كارێن هنارتیان 17‏:15
b.  3‏:5 مەبەست پێ ئبلیسە
c.  3‏:6 كارێن هنارتیان 18‏:5

1 سالونیكی   به‌شێ 21 سالونیكی   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 سالونیكی »   به‌شێ 4ژیانا ب دلێ خودێ 1ل دویماهیێ گەلی خویشك و برایان، وەكو هوین ژ مە فێر بووین كا دڤێت هوین چەوا بژین، دا هوین خودێ رازی بكەن و ب راستی ژی هوین وە دكەن، ئەم ب ناڤێ خودان عیسای داخوازێ ژ هەوە دكەین و هیڤی دكەین كو هوین هێشتا پێشڤە بچن،2چنكو هوین دزانن مە ب دەستهەلاتا خودان عیسای چ راسپاردە داینە هەوە.3حەزا خودێ ژی ئەوە كو هوین د پیرۆز بن، ئانكو خۆ ژ دەهمەنپیسیێ بدەنە پاش.4بلا هەر ئێك ژ هەوە بزانیت كا دێ چەوا ل سەر لەشێ خۆ زاڵ بیت و د پیرۆزی و سەربلندیێ دا ژیت،5نە د حەز و ئارەزوویێن لەشی دا وەكو مللەتێن خودێنەنیاس.6د ڤێ چەندێ دا بلا كەس زێدەگاڤیێ یان سەرپێچیێ ل سەر نامویسا خویشكا خۆ یان برایێ خۆ نەكەت، چنكو خودان تۆلڤەكەرێ ئەڤان هەمی تشتانە، هەروەكو مە بەری نوكە گۆتیە هەوە و مە هوین ب رژدی تەمبی كرین.7چنكو خودێ ئەم بۆ پویچاتیێ گازی نەكرینە، لێ بۆ پیرۆزیێ.8ئەڤجا یێ ڤێ چەندێ رەت بكەت، ئەو مرۆڤەكی رەت ناكەت، لێ خودایێ كو گیانێ خۆ یێ پیرۆز ددەتە هەوە، رەت دكەت.9دەربارەی حەزژێكرنا برایانە ژی، هوین نە د پێدڤینە ئەم بۆ هەوە بنڤیسین، چنكو هوین ب خۆ ژ لایێ خودێ ڤە هاتینە فێركرن، كو حەز ژ ئێكودوو بكەن.10ب راستی ژی هوین ڤێ چەندێ بۆ هەمی برایێن ل سەرانسەری مەقدۆنیایێ دكەن. لێ ئەم هیڤی ژ هەوە دكەین، گەلی خویشك و برایان، كو هوین ڤێ چەندێ هێشتا زێدەتر بكەن.11بزاڤێ بكەن كو ب ئارامی بژین و مژویلی كاروبارێن خۆ بن و ب دەستێن خۆ كار بكەن، هەروەكو مە هوین راسپاردین،12دا رەفتارا هەوە ل گەل یێن ژ دەرڤە[a]  ب شێوەیەكێ سەرفەراز بیت و هوین هەوجەیی كەسێ نەبن.هاتنا خودانی 13مە نەڤێت هوین دەربارەی نڤستیان[b]  د بێ ئاگەهـ بن، گەلی خویشك و برایان، دا خۆ خەمگین نەكەن وەكو یێن دی یێن كو چ هیڤی نینن.14مادەم مە باوەری هەیە كو عیسا مر و رابوو، وەسا ژی خودێ دێ وان یێن ل سەر باوەریێ ب عیسای نڤستین ل گەل وی ئینیت.15ئەم ڤێ چەندێ ب پەیڤا خودانی بۆ هەوە دبێژین: ئەم یێن زیندی كو تا هاتنا خودانی بمینین، ئێكجار د بەراهیا یێن نڤستی را ناكەین.16چنكو خودان ب خۆ ب گازیەكا ب فەرمان، ب دەنگێ سەرۆكێ فریشتەیان و بۆڕیزانا[c]  خودێ، دێ ژ ئەسمانی هێتە خوار، ل بەراهیێ دێ یێن ل سەر باوەریێ ب مەسیحی مرین، رابنەڤە.17پاشی، ئەم یێن زیندی یێن كو ماین، دێ ل گەل وان د عەوران دا هێینە رەڤاندن، دا ل گەل خودانی د بەرگەبای[d]  دا بگەهینە ئێك، هۆسا ئەم دێ هەردەم ل گەل خودانی بین.[e] 18ئەڤجا ب ڤان گۆتنان هاندانا ئێكودوو بكەن.
a.  4‏:12 ئانكو ئەوێن نەباوەردار
b.  4‏:13 ئانكو ئەوێن ب لەشی مرین
c.  4‏:16 q بۆڕیزان: ب عەرەبی ‹بوق›.
d.  4‏:17 q بەرگەبا: ب عەرەبی ‹الغلاف الجوي›. ئەو ئەسمانێ نێزیكی ئەردی، ئەوێ با لێ هەی. 
e.  4‏:15‏-17 1 كورنتۆس 15‏:51‏-52

1 سالونیكی   به‌شێ 31 سالونیكی   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 سالونیكی »   به‌شێ 51دەربارەی دەم و ژڤانان ژی، گەلی خویشك و برایان، هوین پێدڤی نینن كەس بۆ هەوە بنڤیسیت.2چنكو هوین ب خۆ باش دزانن، كو رۆژا خودانی وەكو دزێ شەڤێ دهێت.[a] 3دەمێ خەلك دبێژن: «ئاشتی و تەناهیە»، هنگی وێران دێ ژ نشكەكێ ڤە ب سەر وان دا هێت، هەروەكو ژان دهێنە دووگیانەكێ، ئەڤجا ئەو نەشێن ژێ بڕەڤن.4لێ هوین گەلی خویشك و برایان، نە د تاریاتیێ دانە، كو ئەو رۆژ وەكو دزەكی ب سەر هەوە دا بهێت.5چنكو هوین هەمی زاڕۆكێن رۆناهیێ و زاڕۆكێن رۆژێنە. ئەم نە یێن شەڤێ و نە ژی یێن تاریاتیێینە.6ئەڤجا ئەم نەنڤین وەكو یێن دی، لێ بلا ئەم د هشیار و ل سەر هشێن خۆ بین.7چنكو ئەوێن دنڤن، ب شەڤێ دنڤن و ئەوێن سەرخۆش دبن، ب شەڤێ سەرخۆش دبن.8لێ ژ بەر كو ئەم یێن رۆژێینە، دڤێت ل سەر هشێن خۆ بین و زریێ[b]  باوەریێ و حەزژێكرنێ بكەینە بەر خۆ و كومزریێ[c]  هیڤیا قورتالبوونێ بكەینە سەرێ خۆ.[d] 9چنكو خودێ ئەم نە ژ بۆ تۆڕەبوونا خۆ یێن دەستنیشان كرین، لێ دا بگەهینە قورتالبوونێ، ب رێیا خودانێ مە عیسایێ مەسیح،10ئەوێ ژ پێخەمەت مە مری، داكو ئەگەر ئەم د هشیار بین یان ژی د نڤستی[e] ، ئەم ل گەل وی بژین.11لەوما هاندانا ئێكودوو بكەن و ئێكودوو ئاڤا بكەن، هەروەكو هوین نوكە دكەن.شیرەت و سڵاڤێن دویماهیێ 12ئەڤجا ئەم هیڤی ژ هەوە دكەین، گەلی خویشك و برایان، كو هوین رێزێ ل وان بگرن، یێن د ناڤ هەوە دا خۆ دوەستینن و د باوەریا خودانی دا رێبەریا هەوە دكەن و شیرەتان ل هەوە دكەن.13ژ بەر كارێ وان، حەز ژ وان بكەن و ل نك هەوە گەلەك د بهاگران بن. ب ئاشتی ل گەل ئێكودوو بژین.14ئەم هیڤی ژ هەوە دكەین، گەلی خویشك و برایان، ئاگەهداریێ بدەنە تەمبەلان، هاندانا دلساران بكەن، پشتەڤانیا لاوازان بكەن و ل گەل هەمیان د بێهنفرەهـ بن.15هشیار بن كەس ژ ئەنجامێ خرابیێ، خرابیێ ل كەسێ نەكەت، لێ هەرگاڤ ل گەل ئێكودوو و ل گەل هەمیان ل دویڤ باشیێ هەڕن.16هەرگاڤ د دلخۆش بن،17ل سەر نڤێژان د بەردەوام بن،18د هەمی رەوشان دا سوپاسیا خودێ بكەن، چنكو ئەڤە حەزا خودێیە بۆ هەوە د ئێكبوونا ل گەل مەسیح عیسای دا.19گیانێ پیرۆز نەڤەمرینن.20سڤكاتیێ ب پەیامێن پێغەمبەران[f]  نەكەن.21هەمی تشتان تاقی بكەن و خۆ ب یێ باش ڤە بگرن.22خۆ ژ هەمی جۆرێن خرابیێ دویر بئێخن.23بلا خودایێ ئاشتیێ ب خۆ هەوە ب تەمامی پیرۆز بكەت و هەمی گیان و دەروون و لەشێ هەوە بپارێزیت، داكو ل دەمێ هاتنا خودانێ مە عیسایێ مەسیح د بێكێماسی بن.24ئەوێ گازی هەوە دكەت یێ دلسۆزە[g]  و ئەو دێ وێ چەندێ كەت ژی.25گەلی خویشك و برایان، بۆ مە نڤێژان بكەن.26ب ماچەكا پیرۆز سڵاڤان ل هەمی خویشك و برایان بكەن.27ئەز هەوە ب خودانی ددەمە سویندێ كو ئەڤ نامەیە بۆ هەمی خویشك و برایان بهێتە خواندن.28كەرەما خودانێ مە عیسایێ مەسیح ل سەر هەوە بیت.
a.  5‏:2 مەتتا 24‏:43؛ لوقا 12‏:39؛ 2 پەترۆس 3‏:10
b.  5‏:8 q زری: جلكەكێ ئاسنیە، شەڕكەران ژ شیر و تیران دپارێزیت. 
c.  5‏:8 q كومزری: كولاڤێ ئاسنیە. 
d.  5‏:8 ئیشایا 59‏:17؛ ئەفەسۆس 6‏:13‏-17
e.  5‏:10 د ڤێ ئایەتێ دا مەبەست ژ ‹هشیار یان نڤستی› ئەوە كو: ‹ساخ یان مری›. بنێڕە 4‏:13
f.  5‏:20 q پێغەمبەر: ئەوێن د ناڤ جڤاكا باوەرداران دا پەیاما خودێ رادگەهینن. ل فەرهەنگۆكێ بنێڕە. 
g.  5‏:24 q دلسۆز: ئانكو وەفادار

1 سالونیكی   به‌شێ 42 سالونیكی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 سالونیكی »   به‌شێ 1سڵاڤ 1ژ پاولۆس، سیلاس[a]  و تیمۆتاوسی، بۆ جڤاكا باوەردارێن[b]  سالونیكیێ، یا بابێ مە خودێ و خودان عیسایێ مەسیح:2كەرەم و ئاشتی ژ بابێ مە خودێ و ژ خودان عیسایێ مەسیح ل سەر هەوە بن.هاتنا دوویێ یا عیسای و دادكرنا دویماهیێ 3پێدڤیە ئەم هەرگاڤ ژ پێخەمەت هەوە، گەلی خویشك و برایان، سوپاسیا خودێ بكەین. سوپاسیكرن ژی د جهێ خۆ دایە، چنكو باوەریا هەوە گەلەك وەرارێ دكەت و حەزژێكرنا هەر ئێك ژ هەوە بۆ ئێكودوو زێدە دبیت.4لەوما ئەم ب خۆ د ناڤ جڤاكێن گازیكریێن خودێ دا شانازیێ ب هەوە دبەین، ژ پێخەمەت خۆڕاگری و باوەریا هەوە د وان هەمی تەپەسەری و تەنگاڤیان دا یێن هوین خۆ ل بەر رادگرن.5ئەڤ چەندە بەلگەیە ل سەر دادكرنا خودێ یا دادپەروەرانە، داكو هوین هەژی پاشایەتیا خودێ بن، ئەوا هوین ژ بەر وێ ئازارێ ژی دكێشن.6ل نك خودێ دادپەروەریە كو تەنگاڤیێ ل وان ڤەگەڕینیت یێن هەوە تەنگاڤ دكەن،7بەرفرەهیێ ژی بدەتە هەوە، ئەوێن هوین د تەنگاڤیێ دا، هەروەسا بدەتە مە ژی، دەمێ خودان عیسا ل گەل فریشتەیێن خۆ یێن بهێز ژ ئەسمانی دیار دبیت8و ئەو د ئاگرەكێ ب گوڕی دا تۆلێ ژ وان ڤەكەت یێن خودێ نانیاسن و گوهداریا مزگینیا خودانێ مە عیسای ناكەن.9سزایێ وان دێ وێرانبوونا هەتا هەتایی بیت، دویر ژ رویێ خودانی و ژ مەزناهیا هێزا وی.10دەمێ ئەو دهێت دا ل وێ رۆژێ د ناڤ پیرۆزكریێن خۆ دا بهێتە مەزنكرن و ببیتە جهێ مەندەهۆشیا هەمی باوەرداران، هوین ژی دێ د ناڤ وان دا بن، چنكو هەوە باوەری ب شاهدەییا مە ئینا.11بۆ ڤێ مەبەستێ ژی ئەم هەردەم ژ بۆ هەوە نڤێژان دكەین، كو خودایێ مە وە ل هەوە بكەت، هوین هەژی وێ گازیكرنێ بن یا وی هوین بۆ وێ گازی كرین و هەمی نیازێن هەوە یێن چاكیێ و كریارێن هەوە یێن ب باوەریێ دهێنە كرن، ب هێزا خۆ تەمام بكەت،12دا ب كەرەما خودایێ مە و خودان عیسایێ مەسیح، ناڤێ خودانێ مە عیسایێ مەسیح ب هەوە بهێتە مەزنكرن و هوین ژی ب وی بهێنە مەزنكرن.
a.  1‏:1 q سیلاس: ب یونانی نڤیسیە ‹سیلوانۆس› كو ئەو ژی شێوازەكێ ناڤێ ‹سیلاس›یە.
b.  1‏:1 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.

1 سالونیكی   به‌شێ 52 سالونیكی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 سالونیكی »   به‌شێ 2یاخیبوونا جیهانێ دژی خودێ و هاتنا دوویێ یا مەسیحی 1‏ ئەڤجا دەربارەی هاتنا خودانێ مە عیسایێ مەسیح و خڕڤەبوونا مە ل نك وی، ئەم هیڤی ژ هەوە دكەین، گەلی خویشك و برایان،2كو د هزرێن خۆ دا زوی نەلقیێن و نەڤەجنقن، ب رێكا گیانەكی[a] ، یان گۆتنەكێ، یان ژی نامەیەكێ هەروەكو ژ نك مە هاتبیت و بێژیت كو رۆژا خودانی یا هاتی.[b] 3بلا ب چ رێكان كەس هەوە نەخاپینیت، چنكو ئەو رۆژ ناهێت، ئەگەر بەری وێ یاخیبوون[c]  چێنەبیت و مرۆڤێ یاسانەنیاس، كو كوڕێ ژناڤچوونێیە[d] ، دیار نەبیت.4ئەو دێ دژایەتیا هەر تشتەكی كەت كو دبێژنێ خوداوەند یان ژی دهێتە پەرستن و دێ خۆ ژ وان بلندتر دانیت، تاكو ئەو دێ د پەرستگەها خودێ ژی ڤە روینیت و دێ خۆ وەكو خودێ دەتە نیاسین[e] .5ما ل بیرا هەوە نینە دەمێ ئەز ل نك هەوە، من ئەڤ تشتە بۆ هەوە دگۆتن؟6هوین دزانن ژی نوكە چ تشت ئاستەنگە كو ئەو كەس دیار نەبیت، تاكو دەمێ وی نەهێت.7چنكو نهێنیا یاسانەنیاسیێ یا كار دكەت، لێ ئەوێ نوكە دبیتە ئاستەنگ دێ یێ بەردەوام بیت تاكو ژ رێكێ دهێتە راكرن.8هنگی دێ یێ یاسانەنیاس دیار بیت، ئەوێ دێ خودان عیسا ب پفا دەڤێ خۆ وی كوژیت و دێ ب شەوقا هاتنا خۆ وی ب دویماهی ئینیت.[f] 9هاتنا یێ یاسانەنیاس دێ ل دویڤ چالاكیا ئبلیسی، ل گەل هەمی حنێر[g] ، نیشان و مەندەهۆشیێن درەوین بیت[h] ،10هەروەسا ل گەل هەر جۆرەكێ خرابیێ بۆ خاپاندنا یێن ژ ناڤ دچن، چنكو وان حەزژێكرنا راستیێ رەتكر، ئەوا دا وان قورتال كەت.11لەوما خودێ دێ دسەرداچوونەكا بهێز ب سەر وان دا هنێریت، داكو ئەو باوەر ژ وێ درەوێ بكەن،12داكو ئەو هەمیێن باوەری ب راستیێ نەئینای، لێ كەیفا وان ب خرابیێ هاتی، بهێنە دادكرن.خودێ ژ بۆ قورتالبوونێ گازی مە كریە 13لێ پێدڤیە ئەم هەردەم ژ پێخەمەت هەوە، گەلی خویشك و برایێن خۆشتڤی ژ لایێ خودانی ڤە، سوپاسیا خودێ بكەین، چنكو هەر ژ دەستپێكێ خودێ هوین ژ بۆ قورتالبوونێ ب رێكا پیرۆزكرنێ ژ لایێ گیانێ پیرۆز ڤە و باوەری ئینان ب راستیێ، هەلبژارتن.14وی بۆ وێ مەبەستێ هوین ب رێكا مزگینیا مە گازی كرن، دا هوین مەزناهیا خودانێ مە عیسایێ مەسیح ب دەست خۆ ڤە بینن.15ئەڤجا گەلی خویشك و برایان، خۆ راگرن و پێگیریێ ب وان فێركرنان بكەن یێن هوین ب گۆتن یان ژی ب نامە ژ مە فێربووین.16بلا خودانێ مە عیسایێ مەسیح ب خۆ و بابێ مە خودێ، ئەوێ حەز ژ مە كری و هاندانا هەروهەر و هیڤیا باش ب كەرەمێ داینە مە،17دلێن هەوە هان بدەت و د هەمی ئاخفتن و كارێن باش دا موكم بكەت.
a.  2‏:2 1 یوحەننا 4‏:1؛ 1 كورنتۆس 14‏:26‏-33
b.  2‏:2 1 سالونیكی 4‏:15‏-17
c.  2‏:3 مەبەست ژ یاخیبوونێ ئەوە كو مللەتێن جیهانێ دێ دژی خودێ راوەستن.
d.  2‏:3 ئانكو ئەوێ چارەنڤیسێ وی ئاگرێ دۆزەخێ
e.  2‏:4 حزقیێل 28‏:2؛ دانیێل 11‏:36
f.  2‏:8 ئیشایا 11‏:4
g.  2‏:9 q حنێر: ب عەرەبی ‹معجزة›
h.  2‏:9 مەتتا 24‏:24

2 سالونیكی   به‌شێ 12 سالونیكی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 سالونیكی »   به‌شێ 3ژ بۆ مە نڤێژان بكەن 1ل دویماهیێ گەلی خویشك و برایان، نڤێژان ژ بۆ مە بكەن، داكو پەیڤا خودانی ب لەز بەڵاڤ ببیت و بهێتە مەزنكرن، هەروەكو د ناڤ هەوە ژی دا چێبووی.2نڤێژان بكەن، داكو ئەم ژ مرۆڤێن بەدكار و خراب بهێینە قورتالكرن، چنكو نە هەمی مرۆڤ باوەردارن.3لێ خودان جهێ باوەریێیە، ئەو دێ هەوە موكم كەت و ژ خرابكاری[a]  پارێزیت.4ژ دەولەتسەرێ خودانی ئەم ژ هەوە د پشتڕاستین، كو ئەو راسپاردەیێن مە داینە هەوە، هوین ب جهـ دئینن و دێ ب جهـ ئینن ژی.5ئەڤجا بلا خودان بەرێ دلێ هەوە بدەتە حەزژێكرنا خودێ و خۆڕاگریا مەسیحی.ئاگەهداری بۆ تەمبەل و خەمساران 6ئەڤجا گەلی خویشك و برایان، ئەم ب ناڤێ خودانێ خۆ عیسایێ مەسیح فەرمانێ ل هەوە دكەین، كو هوین خۆ دویر بئێخن ژ هەمی برایێن ب تەمبەلی دژین و ل دویڤ وێ فێركرنێ ناژین یا وان ژ مە وەرگرتی.7هوین ب خۆ دزانن كو دڤێت هوین چاڤ ل مە بكەن، چنكو ئەم د تەمبەل نەبووین دەمێ ئەم د ناڤ هەوە دا.8مە بێ بەرامبەر نانێ چ كەسێ نەخوار، لێ شەڤ و رۆژ مە ب رەنج و وەستیان كار دكر، دا بۆ كەسێ ژ هەوە نەبینە بارگرانی.9نە چنكو مە ماف نەبوو، لێ دا ئەم خۆ بۆ هەوە بكەینە نموونە، دا هوین چاڤ ل مە بكەن.10چنكو دەمێ ئەم ل نك هەوە بووین، مە ئەڤ راسپاردە ل هەوە دكر: «ئەگەر ئێكی نەڤێت كار بكەت، بلا نەخۆت ژی.»11ئەم ڤێ دبێژین، چنكو ئەم دبهیسین كو هندەك د ناڤ هەوە دا هەنە ب تەمبەلی دژین، چ كاری ناكەن، لێ ب تنێ ئەو مایێ خۆ د كارێ كەسێن دی دكەن.12ئەم ب ناڤێ خودان عیسایێ مەسیح فەرمانێ ل كەسێن هۆسا دكەین و هیڤی ژێ دكەین، كو ئەو ب ئارامی كار بكەن و نانێ دەستێ خۆ بخۆن.13لێ هوین، گەلی خویشك و برایان، ژ كرنا باشیێ بێزار نەبن.14ئەگەر ئێك گوهداریا گۆتنێن مە یێن د ڤێ نامەیێ دا نەكەت، وی دەستنیشان بكەن و تێكهەلیێ ل گەل نەكەن، دا شەرمێ ژ خۆ بكەت.15وی وەكو دوژمن نەهژمێرن، لێ وەكو برا شیرەتان لێ بكەن.سڵاڤێن دویماهیێ 16ئەڤجا بلا خودانێ ئاشتیێ ب خۆ، هەرگاڤ و ب هەمی شێوەیان، ئاشتیێ بدەتە هەوە. خودان ل گەل هەوە هەمیان بیت.17ئەز پاولۆس، ڤێ سڵاڤێ ب دەستێ خۆ دنڤیسم، كو نیشانە د هەر نامەیەكا من دا، ئەز هۆسا دنڤیسم.18كەرەما خودانێ مە عیسایێ مەسیح ل سەر هەوە هەمیان بیت.
a.  3‏:3 مەبەست پێ ئبلیسە.

2 سالونیكی   به‌شێ 21 تیمۆتاوس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 1سڵاڤ 1ژ من، پاولۆس، هنارتیێ مەسیح عیسای، ل دویڤ فەرمانا قورتالكەرێ مە خودێ و هیڤیا مە مەسیح عیسای.2بۆ تیمۆتاوسی، كوڕێ من یێ راستەقینە د باوەریێ دا:كەرەم و دلۆڤانی و ئاشتی ژ خودایێ باب و ژ خودانێ مە مەسیح عیسای ل سەر تە بن.هشیاركرن ژ مامۆستایێن فێركرنێن درەو 3هەروەكو من ژ دل داخواز ژ تە كری، دەمێ ئەز دچوومە مەقدۆنیایێ، تۆ ل ئەفەسۆسێ بمینە، دا هندەك كەسان راسپێری كو فێركرنەكا دی[a]  نەكەن،4هەروەسا ئەو خۆ ب چیڤانۆك و نەژادنامەیێن[b]  بێ دویماهی ڤە مژویل نەكەن، ئەڤ چەندە دبنە ئەگەرێ بگروڤەكێشێ ل شوینا بجهئینانا نەخشەیێ خودێ یێ كو ب رێكا باوەریێیە.5لێ ئارمانجا ڤێ راسپاردەیێ حەزژێكرنەكا ژ دلەكێ پاك و ژ وژدانەكا باش و ژ باوەریەكا بێ دووڕویاتیە.6هندەك مرۆڤ ژ ڤان تشتان ڤاڕێبوون و ب دویڤ گۆتنێن ڤاڵا كەفتن.7ئەوان دڤێت ببنە مامۆستایێن دەستووری، لێ ئەو نە د وی تشتی دگەهن یێ دبێژن، نە ژی یێ داكۆكیێ ل سەر دكەن.8ئەم دزانین دەستوور یێ باشە، ئەگەر كەسەك ب شێوەیەكێ دروست ب كار بینیت،9هەروەسا ئەم دزانین دەستوور بۆ یێن راستدار[c]  نەهاتیە دانان، لێ بۆ سەرپێچكار و یاخیبوویان، بۆ بەدكار و گونەهكاران، بۆ یێن نەپیرۆز و هەڕمیان، بۆ بابكوژ و دایكوژان، بۆ مێركوژان،10بۆ دەهمەنپیسان، نێربازان، مرۆڤ دزان[d] ، درەوینان، یێن ژ درەو سویند دخۆن و بۆ هەر تشتەكێ دژی فێركرنا ساخلەم بیت، هاتیە دانان.11فێركرنا ساخلەم ئەوە یا گونجای ل گەل وێ مزگینیێ یا بۆ من هاتیە سپاردن، مزگینیا ب روومەت یا خودایێ پیرۆز.سوپاسیكرنا پاولۆسی ژ بەر دلۆڤانیا خودێ 12سوپاسیا مەسیح عیسایێ خودانێ مە دكەم، یێ ئەز ب هێز ئێخستیم، چنكو وی ئەز ب دلسۆز هژمارتم و بۆ ڤێ خزمەتكرنێ دەستنیشان كرم،13هەر چەندە بەرێ ئەز كوفریكەر و تەپەسەركەر و مرۆڤەكێ توند بووم. لێ خودێ دلۆڤانی ب من بر، چنكو من د بێباوەریێ دا ب نەزانین رەفتار دكر.[e] 14كەرەما خودانێ مە ژی بۆ من گەلەك ب سەر دا چوو، ل گەل باوەری و حەزژێكرنا د ئێكبوونا ل گەل مەسیح عیسای دا.15ئەڤ گۆتنە جهێ پشتڕاستیێ و هەژی قەبیلكرنا تەمامە: «مەسیح عیسا هاتە جیهانێ، دا گونەهكاران قورتال بكەت.» ئەز ژی ژ وان هەمیان گونەهكارترم،16لێ ژ بۆ ڤێ چەندێ دلۆڤانی ب من هاتە برن: دا مەسیح عیسا هەمی بێهنفرەهیا خۆ د من دا، ئەز یێ ژ هەمیان خرابتر، دیار بكەت و من بكەتە نموونە بۆ ئەوێن باوەریێ ب وی دئینن و ژیانا هەروهەر وەردگرن.17هەتا هەتایێ رێز و مەزناهی بۆ پاشایێ سەردەمان یێ نەمر و نەهێتە دیتن، بۆ خودایێ ئێكانە بیت! ئامین.راسپاردە بۆ تیمۆتاوسی 18ئەز ڤێ راسپاردەیێ ددانمە نك تە، كوڕێ من تیمۆتاوس، ل دویڤ پەیامێن ل دەمێ بوری ب سرۆشێ[f]  خودێ ل سەر تە هاتینە گۆتن، داكو تۆ ب رێكا وان پەیامان جەنگا باش بكەی،19ب رێكا قاییم گرتنا باوەری و وژدانەكا باش. هندەكان ئەو وژدان رەتكر، ئینا ئەو ژ لایێ باوەریێ ڤە ژ بن چوون،20ژ وان هیمەنایۆس و ئەسكەندەر، ئەوێن من رادەستی ئبلیسی كرین، دا فێر ببن كو كوفریان نەكەن.
a.  1‏:3 ئانكو هەر فێركرنەكا ل گەل پەیڤا دروست یا عیسایێ مەسیح نەگونجیت. بنێڕە 1 تیمۆتاوس 6‏:3
b.  1‏:4 q نەژادنامە: زنجیرا باب و كالێن مرۆڤی. ب عەرەبی دبێژنێ ‹نسب›.
c.  1‏:9 q راستدار: ئانكو ئەوێن كریارێن وان د راست و دروستن.
d.  1‏:10 q مرۆڤ دز: ئەون یێن مرۆڤان دڕەڤینن دا وان بكەنە بەنی یان بازرگانیێ پێ بكەن.
e.  1‏:13 كارێن هنارتیان 8‏:3؛ 9‏:4‏-5
f.  1‏:18 q سرۆش: ب عەرەبی ‹وحي› 

2 سالونیكی   به‌شێ 31 تیمۆتاوس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 2دەربارەی نڤێژ و كۆمبوونێ 1ئەڤجا بەری هەمی تشتان، ئەز هیڤی دكەم كو داخوازی و نڤێژ و مەهدەری[a]  و سوپاسیكرن ژ پێخەمەت هەمی مرۆڤان بهێنە كرن،2بۆ پاشایان و هەمی دەستهەلاتداران ژی، دا ئەم ژیانەكا تەنا و ئارام، ب هەمی خودێترسی و رێز، بڕێڤە ببەین.3ئەڤ چەندە یا باشە و جهێ دلخۆشیێیە ل نك قورتالكەرێ مە خودێ.4ئەوی دڤێت هەمی مرۆڤ قورتال ببن و بگەهنە زانینا راستیێ.[b] 5چنكو ئێك خودێ هەیە و ئێك ناڤبەینكار[c]  د ناڤبەرا خودێ و مرۆڤان دا هەیە، ئەو ژی مەسیح عیسایێ مرۆڤە.6ئەوی خۆ وەكو نرخێ ئازادیا هەمی مرۆڤان بەخش كر. ئەڤەیە شاهدەییا د دەمێ وێ یێ گونجای دا هاتیە دان.7بۆ وێ شاهدەییێ ئەز یێ كریمە راگەهێنەرێ پەیامێ و هنارتی و مامۆستایێ مللەتان یێ باوەری و راستیێ، دەربارەی ڤێ چەندێ ئەز راستیێ دبێژم و درەوان ناكەم.8ئەڤجا من دڤێت ل هەر جهەكێ هوین كۆم دبن، زەڵام نڤێژان بكەن. بلا دەستێن خۆ، بێی تۆڕەبوون و گەنگەشە، ب پیرۆزی بلند بكەن.9هەروەسا من دڤێت ژنك ب جلكێن بكێرهاتی، ب تۆرە[d]  و بەرئاقلی خۆ بخەملینن، نە ب ڤەهاندنا پرچا خۆ، یان زێڕ، یان مراری[e] ، یان ژی جلكێن بهاگران،[f] 10لێ ب كریارێن باش، كو بكێر وان ژنكان بهێن یێن ب ئاشكرایی دبێژن ئەم خودێترسین.11بلا ژنك ب بێدەنگی و هەمی ملكەچی فێركرنێ وەربگرن.12ئەز دەستویریێ نادەم كو ژنك فێركرنێ[g]  بدەتە زەڵامی و ل سەر زاڵ ببیت، لێ بلا یا بێدەنگ بیت،13چنكو ل بەراهیێ ئادەم هاتە چێكرن پاشی حەوا14و ئادەم نەهاتە خاپاندن، لێ ژن هاتە خاپاندن و سەرپێچی كر.[h] 15لێ ب زاڕۆكئینانێ دێ قورتال بیت، ئەگەر ئەو ب خۆڕاگری د باوەری و حەزژێكرن و پیرۆزی دا بمینن.
a.  2‏:1 q مەهدەری: ب عەرەبی ‹شفاعة›
b.  2‏:4 حزقیێل 18‏:23
c.  2‏:5 q ناڤبەینكار: ب عەرەبی ‹وسيط›
d.  2‏:9 q ب تۆرە: ئانكو ب ئەدەب.
e.  2‏:9 q مراری: ئانكو ‹لولو›.
f.  2‏:9 1 پەترۆس 3‏:3
g.  2‏:12 مەبەست پێ فێركرن و دەستهەلاتا جڤاكا باوەردارانە كو فەرە د دەستێ زەڵامان دا بیت.
h.  2‏:13‏-14 دەستپێكرن 2‏:7؛ 2‏:21‏-22؛ 3‏:1‏-6

1 تیمۆتاوس   به‌شێ 11 تیمۆتاوس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 3مەرج بۆ چاڤدێرێن جڤاكا باوەرداران 1ئەڤ گۆتنە جهێ پشتڕاستیێیە: ئەگەر دلێ ئێكی ل سەر چاڤدێریێ بیت، ئەو حەز ژ كارەكێ باش دكەت.2ئەڤجا پێدڤیە چاڤدێر: گازندە ل سەر نەبیت، مێرێ ئێك ژن بیت، ل سەر خۆ یێ زاڵ بیت، خودان رەفتارەكا ئاقلانە بیت، یێ رێزدار بیت، یێ مێڤاندار بیت و بشێت فێركرنێ بكەت،3مەی ڤەخۆر نەبیت[a]  و توند نەبیت، لێ یێ دلنەرم بیت، شەڕفرۆش نەبیت و حەزژێكەرێ پارەی نەبیت.4ب باشی رێڤەبەریا مالا خۆ بكەت و وە بكەت كو زاڕۆكێن وی ب هەمی رێزگرتن ملكەچی وی بن.5ما ئەگەر كەسەك نەزانیت رێڤەبەریا مالا خۆ بكەت، دێ چەوا چاڤێ خۆ دەتە جڤاكا گازیكریێن خودێ[b] ؟6پێدڤیە ئەو باوەردارەكێ نوی نەبیت، دا دفنبلند نەبیت و نەكەڤیتە د دادكرنا ئبلیسی دا.7هەروەسا پێدڤیە ناڤودەنگەكێ باش د ناڤ یێن ژ دەرڤە[c]  دا هەبیت، دا نەكەڤیتە شەرمزاریێ و خەفكا ئبلیسی.[d] مەرج بۆ خزمەتكارێن جڤاكا باوەرداران 8هەروەسا پێدڤیە خزمەتكار ژی رێزدار بن، خودان ئێك ئاخفتن بن، گەلەك مەیێ ڤەنەخۆن، چاڤێ وان ل مفایێ حەرام نەبیت،9راستیا باوەریێ[e]  ب وژدانەكا پاقژ بپارێزن.10بلا ئەو ل بەراهیێ بهێنە تاقیكرن، پاشی ئەگەر گازندە ل سەر نەبن، بلا وەكو خزمەتكار خزمەتێ بكەن.11هەروەسا ژن[f]  ژی پێدڤیە بڕێز بن، بوهتانكار[g]  نەبن، ل سەر خۆ د زاڵ بن و د هەمی تشتان دا د دلسۆز بن.12پێدڤیە خزمەتكار مێرێ ئێك ژن بیت و ب باشی رێڤەبەریا زاڕۆكێن خۆ و مالا خۆ بكەت.13چنكو ئەوێن ب باشی خزمەتكاریێ دكەن، پلەیەكا باش و پشتڕاستیەكا مەزن د وێ باوەریێ دا ب دەست خۆ ڤە دئینن، ئەوا ب مەسیح عیسای.رەفتاركرن د مالا خودێ دا 14ئەز هیڤیدارم ل دەمەكێ نێزیك بهێمە نك تە، لێ ئەز ڤان تشتان بۆ تە دنڤیسم،15دا ئەگەر ئەز گیرۆ ببم، تۆ بزانی كا پێدڤیە ئێك چەوا د مالا خودێ دا رەفتارێ بكەت. ئەو مال جڤاكا گازیكریێن خودایێ زیندیە، ستوین و شەنگستەیێ راستیێیە.16بێگۆمان، نهێنیا خودێپەرێسیا راستەقینە[h]  یا مەزنە:ئەو ب لەشی دیار بوو[i] ،
a.  3‏:3 q مەی ڤەخۆر نەبیت: مەبەست پێ ئەوە كو گەلەك مەیێ ڤەنەخۆت و سەرخۆش نەبیت. بنێڕە ئەفەسۆس 5‏:18
b.  3‏:5 q جڤاكا گازیكریێن خودێ: ئانكو كەنیسەیا خودێ. ل فەرهەنگۆكێ بنێڕە جڤاك*.
c.  3‏:7 ئانكو یێن نەباوەردار.
d.  3‏:2‏-7 تیتۆس 1‏:6‏-9
e.  3‏:9 دەق و دەق: ‹نهێنیا باوەریێ›، ئەو نهێنیە یا ب رێكا فێركرنا پاولۆسی هاتیە ئاشكراكرن. بنێڕە رۆما 16‏:25‏-26
f.  3‏:11 ژنێن خزمەتكاران یان ژی ئەو ژن یێن د ناڤ جڤاكا باوەرداران دا پلەیا خزمەتكاریێ هەی. بنێڕە رۆما 16‏:1
g.  3‏:11 q بوهتان: تاوانباركرنا بێ بنیات 
h.  3‏:16 مەبەست پێ ئەو نهێنی بوو یا ب رێكا فێركرنا پاولۆسی هاتیە ئاشكراكرن.
i.  3‏:16 یوحەننا 1‏:14 

1 تیمۆتاوس   به‌شێ 21 تیمۆتاوس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 4مامۆستایێن درەوین 1گیان ب ئاشكرایی دبێژیت، كو د دەمێن دویماهیێ دا، هندەك دێ ژ باوەریێ پاشگەز[a]  بن، دێ ب دویڤ گیانێن خاپینۆك و فێركرنێن ئەجنەیان كەڤن،2ب رێكا دووڕویاتیا درەوینان، ئەوێن وژدانا وان هاتیە داخكرن[b] .3ئەو هەڤژینیێ قەدەغە[c]  دكەن و فەرمانا خۆ دویرئێخستنێ ژ هندەك خوارنان ددەن كو خودێ یێن ئافراندین، دا ب سوپاسیكرن ڤە ژ لایێ باوەردار و راستی نیاسان ڤە بهێنە خوارن.4چنكو هەر تشتێ خودێ ئافراندی یێ باشە. پێدڤیە چ تشت نەهێتە رەتكرن، ئەگەر ب سوپاسیكرن ڤە بهێتە وەرگرتن،5ژ بەر كو پەیڤا خودێ و نڤێژ وی تشتی پیرۆز دكەن.خزمەتكارێ باش یێ مەسیحی 6ئەگەر تۆ خویشك و برایان فێری ڤان تشتان بكەی، دێ خزمەتكارەكێ باش یێ مەسیح عیسای بی، خزمەتكارەكێ پەروەردەبووی ل سەر پەیڤێن باوەریێ و فێركرنا باش یا تۆ ل دویڤ دچی.7خۆ ژ چیڤانۆكێن نەپیرۆز و چیڕۆكێن پیرەژنان بدە پاش، لێ راهێنانێ ل سەر خودێترسیێ بكە.8چنكو وەرزشا لەشی مفایێ هەی بۆ هندەك تشتان، لێ ژ خودێترسیێ مفایێ هەی بۆ هەمی تشتان، ژ بەر كو خودێترسیێ سۆز بۆ ژیانا ڤێ جیهانێ و جیهانا دی[d]  هەیە.9ئەڤ گۆتنە جهێ پشتڕاستیێیە و هەژیە ب تەمامی بهێتە قەبیلكرن.10ژ بۆ ڤێ چەندێ ئەم رەنجێ دكێشین و خەباتێ دكەین، چنكو مە هیڤیا خۆ ب خودایێ زیندی ڤە گرێ دایە، ئەوێ كو قورتالكەرێ هەمی مرۆڤانە، ب تایبەت یێ باوەردارانە.11ڤان تشتان راسپێرە و فێری وان بكە.12بلا كەس سڤكاتیێ ب گەنجاتیا[e]  تە نەكەت، لێ د ئاخفتنێ دا، د رەفتارێ دا، د حەزژێكرنێ دا، د باوەریێ دا، د دەهمەنپاكیێ دا بۆ باوەرداران ببە نموونە.13تا كو ئەز دهێم، خۆ بۆ خواندن[f]  و هاندان و فێركرنێ تەرخان بكە.14خەمساریێ نەكە د وێ بەهرەیا روحانی[g]  یا د تە دا، ئەوا ب سرۆشێ خودێ بۆ تە هاتیە دان، دەمێ جڤاتا ریهسپیان دەستێن خۆ داناینە سەر تە.15خەمێ ژ وان تشتان بخۆ و ل سەر بمینە، دا پێشكەفتنا تە بۆ هەمی كەسان یا دیار بیت.16چاڤێ تە ل تە و فێركرنا تە بیت و ل سەر بەردەوام ببە، چنكو ئەگەر تۆ وە بكەی، دێ خۆ و ئەوێن تە دبهیسن ژی قورتال كەی.
a.  4‏:1 q پاشگەز: ئەوێ ژ ئایینێ خۆ لێڤە دبیت، ب عەرەبی ‹مرتد›.
b.  4‏:2 ئانكو وژدانا وان یا بێ هەست و مریە.
c.  4‏:3 فەلسەفەیەكا یونانیە دبێژیت هەمی تشتێن ماددی ب خرابیێ ڤە د گرێداینە، لەوما پەیوەندی ل گەل ژنێ ژی خرابیە.
d.  4‏:8 دەق و دەق: ‹ژیانا نوكە و داهاتی›.
e.  4‏:12 ل دویڤ دیتنا جوهیان، مرۆڤ تا نێزیكی 40 ساڵیێ هەر یێ گەنجە.
f.  4‏:13 ئانكو پەرتووكا پیرۆز بۆ باوەرداران بخوینە.
g.  4‏:14 q بەهرەیێن روحانی: شیانێن تایبەتن خودێ ددەتە باوەرداران. ل فەرهەنگۆكێ بنێڕە.

1 تیمۆتاوس   به‌شێ 31 تیمۆتاوس   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 5رەفتاركرن ل گەل باوەرداران 1ل زەڵامێ پیر نەحەیتینە[a] ، لێ هان بدە، هەروەكو ئەو بابێ تە، رەفتارێ ل گەل گەنجان ژی بكە هەروەكو برایێن تە،2ل گەل پیرەژنان ژی هەروەكو دایكا تە، ل گەل كچ و ژنێن گەنج ژی ب هەمی دەهمەنپاكی هەروەكو خویشكێن تە.دەربارەی هاریكاریكرنا بیژنان 3رێزێ ل وان بیژنان بگرە یێن كو ب دروستی بیژنن.4لێ ئەگەر بیژنەكێ زاڕۆك یان نەڤی هەبن، بلا ئەو ل بەراهیێ فێر ببن كو ئایینداریا خۆ ل گەل خەلكێ مالا خۆ ب جهـ بینن و قەنجیێن دایك و بابێن خۆ ل سەر خۆ راكەن، چنكو ئەڤ چەندە جهێ دلخۆشیا خودێیە.5بیژنا ب دروستی ئەوە یا بێ سەمیان، ئەوا هیڤیا خۆ ب خودێ ڤە گرێ دای و ب شەڤ و رۆژ ب نڤێژ و هیڤیكرنێ ڤە دمینیت.6لێ ئەوا خۆ رادەستی خۆشیێن دلی دكەت، ئەو ب زیندی یا مریە.7وان ب ڤان تشتان راسپێرە، دا د بێگازندە بن.8لێ ئەگەر ئێك چاڤێ خۆ نادەتە مرۆڤێن خۆ، ب تایبەتی خەلكێ مالا خۆ، ئەڤە وی باوەری ماندەل[b]  كریە و ئەو ژ بێباوەران خرابترە.9بلا ناڤێ بیژنێ د تۆمارا بیژنان دا بیت، ئەگەر ژیێ وێ ژ شێست ساڵان كێمتر نەبیت و ب تنێ شویەك كربیت10و ل سەر كریارێن چاك شاهدەیی بۆ بهێتە دان: ئەگەر زاڕۆكێن خۆ بخودان كربن، مێڤان حەواندبن، پێیێن پیرۆزكریان شویشتبن[c] ، هاریكاریا كەسێن د تەنگاڤیێ دا كربیت و ل دویڤ هەر كارەكێ باش چووبیت.11لێ بلا ناڤێن بیژنێن گەنج د تۆمارێ دا نەبن، چنكو دەمێ ئارەزوویێن لەشی رێكا وان ژ مەسیحی ڤەدگوهێزن، ئەو حەز دكەن شوی بكەن.12ب ڤی ئاوایی ئەو دادكرنێ د ئیننە سەر خۆ، چنكو ئەو سۆزا خۆ یا پێشیێ دشكێنن.[d] 13ل گەل هندێ، ئەو فێری تەمبەلیێ دبن و ژ ڤێ مالێ دچنە ڤێ مالێ. نە ب تنێ تەمبەلیێ، لێ نەكامیێ[e]  و مایتێكرنێ دكەن و تشتێن نەژێهاتی ژی دبێژن.14لەوما من دڤێت بیژنێن گەنج شوی بكەن، زاڕۆك ببن و د مالدار بن، دەرفەتێ نەدەنە نەیاری كو بوهتانان ب دویڤ مە[f]  ڤەنیت.15چنكو ئەڤە هندەك ڤاڕێ بووینە و ب دویڤ ئبلیسی كەفتینە.16ئەگەر باوەردارەكێ بیژن هەبن، بلا هاریكاریا وان بكەت و بارێ جڤاكا باوەرداران گران نەكەت، دا جڤاك هاریكاریا وان بكەت یێن ب دروستی بیژنن.دەربارەی ریهسپیێن جڤاكا باوەرداران 17ئەو ریهسپیێن ب باشی رێڤەبەریێ دكەن، بلا بهێنە دیتن كو ژ هەژی رێزگرتنەكا دووجاركینە، ب تایبەت ئەوێن د پەیڤێ و فێركرنێ دا وەستیانێ دكێشن.18چنكو نڤیسار دبێژیت: «دەڤێ گای گرێ نەدە، دەمێ گێرێ دكەت»[g]  و «پالە هەژی كرێیا خۆیە.»[h] 19سكالایێ ل سەر چ ریهسپیان قەبیل نەكە، ئەگەر دوو یان سێ شاهد نەبن.[i] 20ئەوێن ل سەر گونەهكرنێ ماین، ل بەر چاڤێن هەمیان پاشڤە ببە، دا یێن دی ژی بترسن.21ئەز ل بەرامبەر خودێ و مەسیح عیسای و فریشتەیێن هەلبژارتی فەرمانێ ل تە دكەم، كو تۆ وان تشتان بێی حوكمێ پێشوەخت ب جهـ بینی و تشتەكی ب لایەنگری نەكەی.22دەستێ خۆ ب لەز نەدانە[j]  سەر چ كەسی، پشكدار ژی نەبە د گونەهێن كەسێن دی دا. خۆ ب پاكی راگرە.[k] 23ئێدی ئاڤێ ب تنێ ڤەنەخۆ، لێ پیچەك شەرابێ ژی ب كار بینە، ژ بەر ئاشكێ[l]  خۆ و ژ بەر نەساخیێن خۆ یێن گەلەك جاران دووبارە دبن.24گونەهێن هندەك مرۆڤان د دیارن و بۆ دادكرنێ ب پێش وان دكەڤن، لێ گونەهێن هندەكان ب دویڤ وان را دچن.25هەروەسا كریارێن باش د دیارن، یێن نە د دیار ژی د شیان دا نینە بهێنە ڤەشارتن.
a.  5‏:1 پەرستن و پیرۆزی 19‏:32
b.  5‏:8 q ماندەل: ئینكار
c.  5‏:10 یوحەننا 13‏:5‏-17
d.  5‏:12 شویكرنا بیژنەكێ تشتەكێ رەوایە ( 1 كورنتۆس 7‏:39‏-40)، لێ دبیت وان سۆز دا بیت دەمێ ناڤێ خۆ د تۆمارا بیژنان دا نڤیسی، كو پشتی هنگی شوی نەكەن.
e.  5‏:13 q نەكامی: بەحسكرنا ئێكی ب خرابی.
f.  5‏:14 ئانكو باوەرداران
g.  5‏:18 گۆتارا مووسای 25‏:4
h.  5‏:18 لوقا 10‏:7؛ مەتتا 10‏:10
i.  5‏:19 گۆتارا مووسای 19‏:15؛ مەتتا 18‏:16
j.  5‏:22 دەست ل سەر دانان نیشانا پێدانا ئەركەكێ تایبەتە.
k.  5‏:22 1 تیمۆتاوس 4‏:14؛ كارێن هنارتیان 6‏:6؛ 13‏:1؛ 2 تیمۆتاوس 1‏:6
l.  5‏:23 q ئاشك: گەدە یان ب عەرەبی ‹مەعیدە›

1 تیمۆتاوس   به‌شێ 41 تیمۆتاوس   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 تیمۆتاوس »   به‌شێ 6دەربارەی رەفتارا بەنیان 1هەمی یێن كو د بن نیركێ[a]  بەنیاتیێ دا، بلا خودانێن خۆ هەژی هەمی رێزگرتنێ ببینن، دا ب خرابی بەحسێ ناڤێ خودێ و فێركرنا مە نەهێتە كرن.2ئەوێن خودانێن وان د باوەردار، بلا ژ بەر برایینیێ رێزگرتنا وان كێم نەكەن، لێ بلا پتر خزمەتا وان بكەن، چنكو ئەوێن مفای ژ خزمەتا وان وەردگرن، باوەردار و خۆشتڤینە.فێركرنێ و هاندانێ ب وان هەمی تشتان بكە.راسپاردەیێن پاولۆسی ژ بۆ تیمۆتاوسی 3ئەگەر ئێك فێركرنەكا دی فێری خەلكی دكەت و ل گەل پەیڤێن ساخلەم یێن خودانێ مە عیسایێ مەسیح و فێركرنا ل دویڤ خودێترسیێ رێك ناكەڤیت،4ئەڤە ئەو كەسەكێ دفنبلندە و تشتەكی تێناگەهیت. ئەو نەساخێ گەنگەشەیێ و شەڕەدەڤێیە، كو دبنە ئەگەرێ زكڕەشی، هەڤڕكی، بوهتان، گۆمانێن خراب5و گەنگەشەیێن بێ دویماهی، ئەڤ هەمی تشتە ژ مرۆڤێن زێهنێ وان پویچ بووی و راستی ل نك نەمای پەیدا دبن. ئەو هزر دكەن خودێترسی رێكە بۆ قازانجكرنێ.6راستە، خودێترسی قازانجەكێ مەزنە، ئەگەر مرۆڤ ل سەر تشتێ وی هەی یێ رازی بیت،7چنكو مە تشتەك نەئینایە جیهانێ و ئەم نەشێن تشتەكی ژێ ببەین.[b] 8ئەڤجا ئەگەر مە خوارن و جلك هەبن، بلا ئەم ب وان د رازی بین.[c] 9لێ ئەوێن دڤێن دەولەمەند ببن، ئەو دكەڤنە تاقیكرنێ و خەفكێ و گەلەك ئارەزوویێن بێئاقلانە و زیانبەخش، یێن مرۆڤی د وێرانكرنێ و ژناڤچوونێ دا نقووم دكەن،[d] 10چنكو حەزژێكرنا پارەی رەها هەمی خرابیانە. ژ ڤێ حەزژێكرنێ هندەكان خۆ تێ وەركر و ژ باوەریێ ڤاڕێبوون و گەلەك برین ل خۆ كرن.11لێ تۆ، هەی مرۆڤێ خودێ، ژ ڤان تشتان بڕەڤە و بكەڤە دویڤ راستداریێ، خودێترسیێ، دلسۆزیێ، حەزژێكرنێ، خۆڕاگریێ و دلنەرمیێ.12د خەباتا باش یا باوەریێ دا خۆ بوەستینە و خۆ ب ژیانا هەروهەر ڤە بگرە، ئەوا تۆ بۆ وێ هاتیە گازیكرن و تە ل بەرامبەر گەلەك شاهدان شاهدەییا باش بۆ وێ دای.13ل بەرامبەر خودێ، ئەوێ ژیانێ ددەتە هەمیان و ل بەرامبەر مەسیح عیسای، ئەوێ ل بەرامبەر پیلاتۆسێ پونتی شاهدەییا باش دای، تە رادسپێرم[e] 14كو تۆ ڤێ فەرمانێ بێكێماسی و بێگازندە ب جهـ بینی، تا دیاربوونا خودانێ مە عیسایێ مەسیح.15خودێ دێ دیاربوونا وی د دەمێ خۆ یێ دەستنیشانكری دا ئاشكرا كەت، ئەو خودایێ هەژی پەسنێ[f]  و سەروەرێ ئێكانە، پاشایێ پاشایان و خودانێ خودانان،16ئەوێ ب تنێ وی نەمری هەی، د رۆناهیەكێ دا ئاكنجیە كو كەس نەشێت خۆ نێزیك بكەت، ئەوێ كەسێ نەدیتی و كەس نەشێت ببینیت، رێز و سەروەریا هەروهەر بۆ وی بن! ئامین.[g] 17دەولەمەندێن ڤێ جیهانێ راسپێرە، كو د دفنبلند نەبن و هیڤیا خۆ ب دەولەمەندیا نە مسۆگەر ڤە گرێ نەدەن، لێ هیڤیا خۆ ب خودێ ڤە گرێ بدەن، یێ هەمی تشتان ب زێدەیی ددەتە مە، دا خۆشیێ ژێ وەرگرین.[h] 18وان راسپێرە كو باشیێ بكەن، ب كریارێن باش د دەولەمەند بن، د مەرد بن و بۆ پشكداریێ ژ مالێ خۆ ل گەل كەسێن دی د ئامادە بن.19هۆسا دێ بۆ خۆ گەنجینەیەكێ عومبار كەن كو بۆ پاشەڕۆژێ بنیاتەكێ باش بیت، دا ژیانا راستەقینە ب دەست خۆ ڤە بینن.راسپاردەیا دویماهیێ و سڵاڤ 20هەی تیمۆتاوس! ئەو تشتێ ب تە هاتیە راسپاردن[i]  بپارێزە، خۆ ژ پڕبێژیێن نەپیرۆز و هەڤدژیێن ناڤێ ‹زانین› ب درەو ل سەر هاتینە دانان، دویر بئێخە،21ئەوا هندەك ب دویڤ كەفتین و ژ باوەریێ ڤاڕێ بووین.كەرەم ل سەر هەوە بیت.
a.  6‏:1 q نیرك: ئەو دارە یێ ستۆیێ گایێن جۆتی ب هنجاڕی ڤە گرێ ددەت.
b.  6‏:7 ئەیوب 1‏:21
c.  6‏:8 پەند 30‏:8
d.  6‏:9 پەند 23‏:4؛ 28‏:22
e.  6‏:13 یوحەننا 18‏:37
f.  6‏:15 q پەسن: مەدح و سەنا
g.  6‏:16 دەركەفتن 33‏:20
h.  6‏:17 زەبوور 62‏:10
i.  6‏:20 مەبەست پێ مزگینیا مەسیحیە. بنێڕە 2 تیمۆتاوس 1‏:14

1 تیمۆتاوس   به‌شێ 52 تیمۆتاوس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 تیمۆتاوس »   به‌شێ 1سڵاڤ 1ژ من، پاولۆس، هنارتیێ مەسیح عیسای ب حەزا خودێ، ژ پێخەمەت وێ سۆزا ژیانێ ئەوا د ئێكبوونا ل گەل مەسیح عیسای دا هەی.2بۆ كوڕێ من یێ خۆشتڤی تیمۆتاوسی:كەرەم و دلۆڤانی و ئاشتی ژ خودایێ باب و ژ خودانێ مە مەسیح عیسای ل سەر تە بن.هاندان ل سەر راسپاردەیێ 3ئەز سوپاسیا خودێ دكەم، ئەوێ ئەز ب وژدانەكا پاقژ د پەرێسم، هەروەكو بابكالێن من پەرستی، دەمێ ب شەڤ و رۆژ د نڤێژێن خۆ دا بێی راوەستیان تە دئینمە بیرا خۆ.4رۆندكێن تە دهێنە بیرا من و گەلەك حەز دكەم تە ببینم، دا ژ دلخۆشیێ پڕ ببم.5باوەریا تە یا بێ دووڕویاتی دئینمە بیرا خۆ، ئەوا ل بەراهیێ د دلێ داپیرا تە لۆئیسێ دا و د دلێ دایكا تە ئەونیكێ دا ئاكنجی و ئەز یێ پشتڕاستم كو ئەو د دلێ تە ژی دا یا ئاكنجیە.[a] 6ژ بەر ڤێ چەندێ ئەز بیرا تە دئینم كو تۆ دیاریا خودێ[b]  بشارینی، ئەوا وی دایە تە ب رێكا دەستدانانا من ل سەر تە.7چنكو خودێ گیانێ ترسنۆكیێ نەدایە مە، لێ گیانێ هێزێ و حەزژێكرنێ و لخۆزاڵبوونێ دایە مە.8ئەڤجا شەرم نەكە كو شاهدەییێ بۆ خودانێ مە بدەی، هەروەسا شەرم ب من ژی نەكە كو ئەز زیندانكریێ ویمە، لێ ب پشتگەرمی ب هێزا خودێ، ژ پێخەمەت مزگینیێ ل گەل من ئازارێ بكێشە.9خودێیە یێ ئەم قورتال كرین و بۆ گازیكرنەكا پیرۆز ئەم گازی كرین، نە ل دویڤ كریارێن مە، لێ ل دویڤ مەبەست و كەرەما خۆ یا بەری دەستپێكا ئافراندنێ ب رێكا مەسیح عیسای بۆ مە هاتیە دان10و نوكە ب دیاربوونا قورتالكەرێ مە مەسیح عیسای ئاشكرا بوو، ئەوێ مرن ژ ناڤ بری و ب رێكا مزگینیێ ژیان و نەمری داناینە بەر رۆناهیێ.11بۆ ڤێ مزگینیێ ئەز وەكو راگەهێنەر و هنارتی و مامۆستا هاتیمە دانان.12ژ بەر ڤێ ئەگەرێ ژی ئەز ڤان ئازاران دكێشم. لێ شەرم پێ ناكەم، چنكو دزانم من باوەری ب كێ ئینایە و پشتڕاستم كو ئەو دشێت وی تشتی یێ بۆ من هاتیە سپاردن[c]  تا وێ رۆژێ[d]  بپارێزیت.13وان پەیڤێن ساخلەم یێن تە ژ من بهیستین بۆ خۆ بكە نموونە، وێ چەندێ ب رێكا باوەریێ و وێ حەزژێكرنێ یا مە د ئێكبوونا ل گەل مەسیح عیسای دا هەی، بكە.14وی تشتێ چاك یێ بۆ تە هاتیە سپاردن، ب هاریكاریا گیانێ پیرۆز یێ د مە دا ئاكنجی بپارێزە.15تۆ دزانی كو هەمی ئەوێن ل هەرێما ئاسیایێ پشتا خۆ دایە من، ژ وان فووگەلۆس و هێرمۆگێنیس ژی.16بلا خودان دلۆڤانیێ ب مالا ئۆنیسیفورۆسی ببەت، چنكو وی گەلەك جاران بێهنا من فرەهـ كر و شەرم ب قەیدێن من نەكر،17لێ دەمێ هاتیە رۆمایێ، ب گەرمی ل من گەڕیا تاكو ئەز دیتیم.18(بلا خودان وێ كەرەمێ ل گەل وی بكەت كو ئەو د وێ رۆژێ دا دلۆڤانیێ ژ خودانی ببینیت!) تۆ باش دزانی ئەو خزمەتا وی ل ئەفەسۆسێ كری چەندە.
a.  1‏:5 كارێن هنارتیان 16‏:1
b.  1‏:6 خودێ ژ بۆ خزمەتكرنا جڤاكا باوەردارێن خۆ بەهرەیان ددەتە باوەرداران. بنێڕە رۆما 12‏:6‏-8؛ ئەفەسۆس 4‏:7‏-16؛ 1 كورنتۆس 12‏:1‏ تاكو 14‏:40
c.  1‏:12 مەبەست پێ مزگینیە
d.  1‏:12 ئانكو رۆژا خودانی، دەمێ عیسایێ مەسیح ڤەدگەڕیتە ئەردی.

1 تیمۆتاوس   به‌شێ 62 تیمۆتاوس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 تیمۆتاوس »   به‌شێ 2سەربازێ باش یێ مەسیح عیسای 1ئەڤجا كوڕێ من، ب وێ كەرەما د مەسیح عیسای دا، یێ بهێز بە2و ئەو تشتێن ب ئامادەبوونا گەلەك شاهدان تە ژ من بهیستین، ب كەسێن دلسۆز راسپێرە، كو بشێن هندەكێن دی ژی فێر بكەن.3وەكو سەربازەكێ باش یێ مەسیح عیسای، پشكداریێ د ئازاركێشانێ دا بكە.4ئەوێ سەربازیێ دكەت، خۆ ب كاروبارێن ژیانێ ڤە مژویل ناكەت، چنكو وی دڤێت فەرماندەیێ خۆ رازی بكەت.5وەرزشڤان ژی تانجا سەركەفتنێ نابەت، ئەگەر ل دویڤ یاسایێ بەریكانێ نەكەت.6دڤێت جۆتیارێ رێنجبەر ئێكەم كەس بیت بەهرا خۆ ژ بەرهەمی ببەت.7هزرا خۆ ل سەر گۆتنێن من بكە، چنكو خودان دێ تێگەهشتنێ بۆ هەمی تشتان دەتە تە.8عیسایێ مەسیح بینە بیرا خۆ، ئەوێ ژ ناڤ مریان هاتیە راكرن و ئەو ژ دویندەها[a]  داوودیە، ل گۆر وێ مزگینیا ئەز رادگەهینم،9ئەوا ژ بەر وێ ئەز ئازارێ دكێشم، تاكو وی رادەی هاتیمە قەیدكرن وەكو تاوانبارەكی. لێ پەیڤا خودێ نەهاتیە قەیدكرن.10لەوما ژ پێخەمەت هەلبژارتیان ئەز خۆ ل بەر هەمی تشتان دگرم، دا ئەو ژی قورتالبوونا ب رێكا مەسیح عیسای دهێت ل گەل مەزناهیا هەروهەر وەرگرن.11ئەڤ گۆتنە جهێ پشتڕاستیێیە:ئەگەر ئەم ل گەل وی مربین12ئەگەر ئەم خۆ راگرین،دێ ل گەل وی پاشایەتیێ ژی كەین.13ئەگەر ئەم د دلسۆز نەبین،ئەو دێ دلسۆز مینیت،پالەیێ جهێ رازیبوونا خودێ 14ئەڤان تشتان بینە بیرا وان و ل بەرامبەر خودێ وان راسپێرە كو ل سەر پەیڤان شەڕەدەڤێ نەكەن، چنكو چ مفا تێدا نینن، لێ گوهداران دهەڕفینیت.15هەمی بزاڤان بكە كو تۆ وەكو پالەیەكێ جهێ رازیبوونێ، خۆ بۆ خودێ پێشكێش بكەی، پالەیەكێ جهێ شەرمێ د كارێ وی دا نینە، ئەو پەیڤا راستیێ دروست شڕۆڤە دكەت.16خۆ ژ پڕبێژیێن نەپیرۆز دویر بئێخە، چنكو ئەو دێ پتر و پتر بەرێ مرۆڤی دەنە خودێنەنیاسیێ.17ئاخفتنێن وان وەكو پەنجەشێرێ[b]  دێ بەڵاڤ بن. هیمەنایۆس و فلیتۆس ژی ژ وان كەسانن،18ئەوێن ژ راستیێ ڤاڕێ بووین و دبێژن كو رۆژا رابوونێ یا روی دای. هۆسا باوەریا هندەكان سەروبن دكەن.19لێ بنیاتێ قاییم یێ خودێ دانای یێ خۆجهە، ئەڤ موهرە ل سەرە: «خودان، یێن خۆ دنیاسیت»[c]  و «هەر ئێكێ دانپێدانێ ب ناڤێ خودانی بكەت، فەرە خۆ ژ خرابیێ دویر بئێخیت.»[d] 20د مالەكا مەزن دا، نە ب تنێ ئامانێن زێڕی و زیڤی هەنە، لێ یێن داری و گلی[e]  ژی هەنە، هندەك بۆ تشتێن بڕێزن و هندەك بۆ تشتێن بێڕێزن.21ئەڤجا ئەگەر ئێك خۆ ژ ڤان تشتان پاقژ بكەت، دێ بیتە ئامانەكێ بڕێز، یێ پیرۆزكری، یێ بكێرهاتی بۆ خودانێ خۆ و یێ ئامادە بۆ هەمی كارێن باش.22ژ حەزێن گەنجاتیێ بڕەڤە، هەروەسا بزاڤێ بۆ راستداری[f]  و باوەری و حەزژێكرن و ئاشتیێ بكە ل گەل وان كەسان یێن ب دلەكێ پاقژ هەوارا خۆ دگەهیننە خودانی.23خۆ ژ گەنگەشەیێن دەبەنگ و نەزانانە بدە پاش، چنكو تۆ دزانی كو شەڕ ژێ پەیدا دبیت.24دڤێت بەنیێ خودانی شەڕی نەكەت، لێ ل گەل هەمیان یێ دلنەرم بیت، بۆ فێركرنێ یێ شارەزا بیت و یێ بێهنفرەهـ بیت25و ب جوامێری بەرهنگارێن خۆ راستڤە بكەت، بەلكو خودێ لخۆزڤڕینێ بدەتێ، دا راستیێ بزانن26و ڤەگەڕنە سەر هشێن خۆ و ژ خەفكا ئبلیسی، ئەوێ ب سەر وان دا گرتی كو ب حەزا وی بكەن، قورتال ببن.
a.  2‏:8 q دویندەه: نەسل یان زوڕیەت
b.  2‏:17 ب یونانی ‹گەنگەرین›. ل فەرهەنگۆكێ ل پەیڤا گەنگەرین* بنێڕە. 
c.  2‏:19 سەرژمێری 16‏:5؛ یوحەننا 10‏:14
d.  2‏:19 سەرژمێری 16‏:26
e.  2‏:20 q ئامانێن گلی: ئەوێن ژ ئاخێ دهێنە چێكرن
f.  2‏:22 q راستداری: راست و دروستی

2 تیمۆتاوس   به‌شێ 12 تیمۆتاوس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 تیمۆتاوس »   به‌شێ 3خرابیێن رۆژێن دویماهیێ 1لێ ڤێ چەندێ بزانە: د رۆژێن دویماهیێ دا دەمێن دژوار دێ هێن.2خەلك دێ حەزژێكەرێن خۆ بن، حەزژێكەرێن پارەی، پەسنكارێن[a]  خۆ، د دفنبلند، د ئەزمانڕەش، نەگوهدارێن دایك و بابێن خۆ، نە د سوپاسدار، نەپیرۆز،3د دلڕەق، لێبورینێ ناكەن، د بوهتانكەر[b] ، د سەربەردای، د دڕندە، نەحەزێن چاكیێ،4د بێبەخت، د سەرگەرم، ژ خۆ د رازی، دێ حەزژێكەرێن خۆشیێ بن نەكو حەزژێكەرێن خودێ.5وان دیمەنێ سەرڤە یێ خودێترسیێ یێ هەی، لێ ئەو هێزا وێ رەت دكەن. ئەڤجا خۆ ژ یێن وەسا دویر بئێخە.6چنكو هندەك ژ وان ئەون یێن ل مالان دگەڕیێن و ژنكێن لاواز یێن باركری ژ گونەهان، یێن ژ لایێ ئارەزوویێن هەمەجۆر ڤە دهێنە هاژوتن، دئێخنە بن كارتێكرنا خۆ.7ئەو ژنك هەردەم فێركرنێ وەردگرن، لێ چ جاران نەشێن بگەهنە زانینا راستیێ.8كا چەوا یانیسی و یامبریسی[c]  بەرهنگاریا مووسای كر، ئەڤە ژی وەسا بەرهنگاریا راستیێ دكەن. ئەو كەسێن مێشك گەنینە و وەكو باوەردار هاتینە رەتكرن.9لێ ئەو گەلەك پێشڤە ناچن، چنكو بێئاقلیا وان دێ بۆ هەمیان ئاشكرا بیت، هەروەكو بێئاقلیا وان هەردوویان ژی ئاشكرا بووی.هشیاركرن 10لێ هندی تۆی، تە ژ نێزیك ئاگەهـ ژ فێركرنا من، رەفتارا من، مەبەستا من، باوەریا من، بێهنفرەهیا من، حەزژێكرنا من، خۆڕاگریا من،11تەپەسەری و ئازارێن من، ئەوێن ل ئەنتاكیا و كۆنیا و لیسترایێ ب سەرێ من هاتین، هەیە. من خۆ ل بەر چەندین تەپەسەریێن وەسا گرت! لێ خودانی ئەز ژ هەمیان رزگار كرم.[d] 12بەلێ، هەمی ئەوێن دڤێن د ئێكبوونا ل گەل مەسیح عیسای دا ب خودێترسی بژین، دێ هێنە تەپەسەركرن.[e] 13مرۆڤێن خراب و فێلباز ژی دێ د خرابیێ دا پێشكەڤن، دێ خاپاندنێ كەن و هێنە خاپاندن.14لێ تۆ ل سەر وان تشتێن فێربوویێ و ژێ پشتڕاست بووی بەردەوام بە، چنكو تۆ دزانی تۆ ژ كیژان كەسان فێر بوویە،15هەروەسا تۆ ژ ساڤایەتیێ وەرە ژ نڤیسارێن پیرۆز دزانی، ئەوێن دشێن تە ئاقلدار بكەن، كو تۆ ب رێكا باوەریا ب مەسیح عیسای قورتال ببی.16[هەمی نڤیسارێن پیرۆز ژ سرۆشێ خودێنە[f]  و بۆ فێركرنێ و پاشڤەبرنێ و راستڤەكرنێ و پەروەردەكرنێ ل سەر راستداریێ د مفادارن،17دا مرۆڤێ خودێ یێ بێكێماسی بیت و بۆ هەر كارەكێ باش یێ ئامادە بیت.
a.  3‏:2 q پەسنكار: مەدحكار
b.  3‏:3 q بوهتان: تاوانباركرنا بێ بنیات
c.  3‏:8 q یاننیس و یامبریس: دوو جادووگەرێن مسری بوون، ئەوان ل كۆچكا فیرعەونی بەرهنگاریا مووسای دكر. بنێڕە دەركەفتن 7‏:11، 22؛ 8‏:7
d.  3‏:11 كارێن هنارتیان 13‏:44‏ تاكو 14‏:22؛ زەبوور 34‏:19
e.  3‏:12 یوحەننا 15‏:20
f.  3‏:16 q ژ سرۆشێ خودێنە: دەق و دەق: ‹ژ هەناسا خودێنە›.

2 تیمۆتاوس   به‌شێ 22 تیمۆتاوس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 تیمۆتاوس »   به‌شێ 41ئەڤجا ئەز ل بەرامبەر خودێ و مەسیح عیسای، ئەوێ دێ دادكرنا مری و زیندیان كەت و ژ بەر دیاربوونا وی و پاشایەتیا وی، فەرمانێ ل تە دكەم:2پەیڤێ رابگەهینە، ل دەمێ گونجای و نە گونجای یێ ئامادە بە. خەلكی پاشڤە ببە، ل وان بحەیتینە و هاندانا وان بكە، ب هەمی بێهنفرەهی وان فێر بكە.3چنكو دەمەك دێ هێت، خۆ ل بەر فێركرنا ساخلەم ناگرن، لێ ل دویڤ ئارەزوویێن خۆ دێ مامۆستایان ل دۆرێن خۆ كۆم كەن كو تشتێ خۆش بۆ گوهێ وان بێژن4و دێ ژ گوهدانا راستیێ لادەن و قەستا ئەفسانەیان كەن.5لێ تۆ د هەمی تشتان دا یێ هشیار بە، خۆ ل بەر ئازاران بگرە، ب كارێ مزگینیدەری راببە، خزمەتا خۆ تەمام بكە.6چنكو ئەڤە ئەز وەكو پێشكێشیەكێ رژاندنێ[a]  دهێمە رشتن، دەمێ وەغەركرنا من یێ هاتی.7ئەز د خەباتا باش دا خەبتیم، من بەریكانا خۆ تەمام كر، باوەری پاراست.8ژ نوكە و پێڤە تانجا راستداریێ ب ژڤانێ منە، ئەوا دێ خودان، دادوەرێ دادپەروەر، د وێ رۆژێ دا دەتە من، نە ب تنێ من، لێ وان هەمیان ژی یێن حەز ژ دیاربوونا وی كری.راسپاردەیێن دویماهیێ 9بزاڤێ بكە ب لەز بهێیە نك من،10چنكو دیماسی ژ بەر حەزژێكرنا خۆ بۆ ڤێ جیهانێ ئەز هێلام و چوو سالونیكیێ. كرەسكیس ژی چوو گالاتیایێ و تیتۆس چوو دالمەتیایێ.11ب تنێ لوقا ل نك منە. هەڕە ب دویڤ مەرقۆسی را و ل گەل خۆ بینە، چنكو د ڤێ خزمەتێ دا ئەو ب كێر من دهێت.12من تیخیكۆس یێ هنارتیە ئەفەسۆسێ.13دەمێ تۆ دهێی، ئەو قاپیتێ من هێلایە ل ترویاسێ ل نك كارپۆسی، ل گەل خۆ بینە، پەرتووكان ژی و ب تایبەت یێن ل سەر كەڤلی هاتینە نڤیسین.14ئەسكەندەرێ سفرگر[b]  گەلەك خرابی ل من كر. خودان دێ ل دویڤ كریارێن وی دەتێ.15تۆ ژی خۆ ژێ بپارێزە، چنكو ب توندی بەرهنگاریا پەیاما مە كر.16د بەرگریكرنا خۆ یا ئێكێ دا ل بەرامبەر دادگەهێ، كەس نەهات پشتەڤانیا من بكەت، لێ هەمیان ئەز هێلام. خودێ ل سەر وان نەهژمێریت.17لێ خودان ل گەل من راوەستیا و ئەز بهێز ئێخستم، دا ب رێكا من مزگینی ب تەمامی بهێتە راگەهاندن و هەمی مللەت ببهیسن، وەسا ئەز ژ دەڤێ شێری هاتمە رزگاركرن.18خودان دێ من ژ هەمی كریارێن خراب رزگار كەت و ب سلامەتی گەهینیتە پاشایەتیا خۆ یا ئەسمانی. هەتا هەتایێ مەزناهی بۆ وی بیت. ئامین.سڵاڤێن دویماهیێ 19سڵاڤان ل پریسكیلایێ و ئەكیلای بكە و ل مالا ئۆنیسیفورۆسی ژی.20ئەراستۆس ما ل كورنتۆسێ و من تروفیمۆس ب نەساخی هێلا ل میلیتۆسێ.21بزاڤێ بكە بەری زڤستانێ بهێی. ئەوبولۆس، پودێس، لینۆس، كلاودیا و هەمی خویشك و برا سڵاڤان ل تە دكەن.22خودان ل گەل گیانێ تە بیت. كەرەم ل سەر هەوە بیت.
a.  4‏:6 ل فەرهەنگۆكێ بنێڕە پێشكێشیێ رژاندنێ*. 
b.  4‏:14 q سفرگر: ئەوێ كارێ سفری دكەت

2 تیمۆتاوس   به‌شێ 3تیتۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » تیتۆس »   به‌شێ 1سڵاڤ 1ژ من، پاولۆس، بەنیێ خودێ و هنارتیێ عیسایێ مەسیح. ئەز كریمە هنارتی دا بەرێ وان یێن خودێ هەلبژارتین بدەمە باوەریێ و زانینا وێ راستیێ یا مرۆڤی بەرەڤ خودێترسیێ دبەت.2ئەو راستی پشتڕاستیێ ددەتە وان كو ژیانا هەروهەر وەربگرن، ئەو ژیان یا خودایێ كو چ جاران درەوان ناكەت، بەری دەستپێكا ئافراندنێ، سۆزا وێ دای3و نوكە د دەمێ نەخشەكری دا ئەوی ئەو پەیام ئاشكرا كر، ب رێكا وێ راگەهاندنێ، یا ئەركێ وێ ل دویڤ فەرمانا قورتالكەرێ مە خودێ، بۆ من هاتیە سپاردن.4بۆ تیتۆسی، كوڕێ من یێ راستەقینە د باوەریا مە یا هەڤپشك دا:كەرەم و ئاشتی ژ خودایێ باب و ژ قورتالكەرێ مە مەسیح عیسای ل سەر تە بن.تیتۆس ل كریتێ 5من تۆ بۆ وێ ئەگەرێ هێلایە ل كریتێ، كو تۆ ئەو كاروبارێن ماینە نیڤەرۆ رێك بئێخی و ل هەر باژێڕەكی ریهسپیان دەستنیشان بكەی، هەروەكو من تۆ راسپاردی.6دڤێت ریهسپی جهێ گازندەیێ نەبیت، مێرێ ئێك ژن بیت، زاڕۆكێن وی د باوەردار[a]  بن و ل سەر بەرەڵایێ و یاخیبوونێ[b]  جهێ تاوانباركرنێ نەبن.7چنكو دڤێت چاڤدێر: جهێ گازندەیێ نەبیت، وەكو بریكارێ خودێ. خۆسەپاندن ل نك نەبیت، زوی تۆڕە نەبیت، مەی ڤەخۆر نەبیت[c] ، توند نەبیت، چاڤبرسیێ قازانجی نەبیت،8لێ دڤێت یێ مێڤاندار بیت، حەز ژ باشیێ بكەت، خودان رەفتارەكا ئاقلانە بیت، یێ راست و دروست بیت، یێ پیرۆز و ل سەر خۆ یێ زاڵ بیت.9دڤێت خۆ ب پەیاما جهێ باوەریێ ڤە بگریت، هەروەكو ئەو هاتیە فێركرن، دا بشێت هاندانێ ب فێركرنا ساخلەم بكەت و شاشیێن بەرهنگارێن وێ فێركرنێ دیار بكەت.10چنكو گەلەكێن یاخیبووی هەنە، یێن ئاخفتن ڤاڵا و خاپینۆك، ب تایبەت لایەنگرێن سونەتكرنێ[d] ،11یێن كو دڤێت دەڤێ وان بهێتە گرتن، چنكو ئەو ژ پێخەمەت چاڤبرساتیا قازانجی، فێركرنێن وەسا ددەن یێن كو نابیت بهێنە دان، هۆسا خێزانان هەمیان د سەر دا دبەن.12خۆ ئێك ژ كریتیان ژی، كو فەیلەسوفەكێ وانە[e] ، گۆت: «خەلكێ كریتێ هەرگاڤ د درەوینن، هۆڤێن دڕندەنە و خۆرەیێن تەمبەلن.»13ئەڤە شاهدەییەكا راستە. ژ بەر ڤێ ئەگەرێ، وان ب توندی پاشڤە ببە، دا د باوەریێ دا د ساخلەم بن14و گوهـ نەدەنە ئەفسانەیێن جوهیان و فەرمانێن وان مرۆڤان یێن راستیێ رەت دكەن.15بۆ كەسێن پاك هەمی تشت د پاكن، لێ بۆ هەڕمیان و بێباوەران تشتەكێ پاك نینە. ب راستی، مەژیێ وان و وژدانا وان ژی یێن هەڕمین.16ئەو دبێژن كو ئەو خودێ دنیاسن، لێ ب كریارێن خۆ وی ماندەل[f]  دكەن. ئەو جهێ دلڕەشیێنە، نەگوهدارن، ب كێر هیچ كارەكێ باش ناهێن.
a.  1‏:6 ب ڤی ئاوایی ژی دهێتە وەرگێڕان: ‹زاڕۆكێن وی د وەفادار بن›.
b.  1‏:6 q یاخیبوون: رابوونا كەسەكیە ل دژی دەستهەلاتا ل سەر وی.
c.  1‏:7 q مەی ڤەخۆر نەبیت: مەبەست پێ ئەوە كو گەلەك مەیێ ڤەنەخۆت و سەرخۆش نەبیت. بنێڕە ئەفەسۆس 5‏:18‏
d.  1‏:10 q لایەنگرێن سونەتكرنێ: ل فەرهەنگۆكێ بنێڕە.
e.  1‏:12 دەق و دەق: ‹پێغەمبەرەكێ وانە›. ل فەرهەنگۆكێ بنێڕە ئەپیمێنیدیس*.
f.  1‏:16 q ماندەل: ئینكار

2 تیمۆتاوس   به‌شێ 4تیتۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » تیتۆس »   به‌شێ 2فێركرنا ساخلەم 1لێ تۆ، وان تشتان بێژە یێن گونجای ل گەل فێركرنا ساخلەم.2بلا پیرەمێر ل سەر خۆ د زاڵ بن، خودان رێز بن، خودان رەفتارەكا ئاقلانە بن، د باوەریێ و حەزژێكرنێ و خۆڕاگریێ دا د ساخلەم بن.3هەروەسا بلا پیرەژن ژی رەفتارا وان ل گەل پیرۆزیێ یا گونجای بیت، د بوهتانكار[a]  نەبن، دیلێن مەی ڤەخوارنێ نەبن، فێركەرێن باشیێ بن،4دا ژنێن گەنج پەروەردە بكەن كو حەز ژ مێرێن خۆ و حەز ژ زاڕۆكێن خۆ بكەن،5خودان رەفتارەكا ئاقلانە بن، د دەهمەنپاك بن، د مالدار بن، د باش بن، د ملكەچی مێرێن خۆ بن، دا ب خرابی بەحسێ پەیڤا خودێ نەهێتە كرن.6هۆسا شیرەتان ل زەڵامێن گەنج ژی بكە، كو خودان رەفتارەكا ئاقلانە بن.7ژ هەمی لایان ڤە تۆ بۆ وان ببە نموونەیا كریارێن باش، د فێركرنا خۆ دا یێ بێسەختە و سەنگین بە،8ئاخفتنێن ساخلەم و گازندە ل سەر نەبن ب كار بینە، دا هەر ئێكێ بەرهنگاریێ بكەت شەرمزار ببیت، چنكو ئەوی تشتەكێ خراب نینە ل دژی مە بێژیت.9بلا بەنی ژی د هەمی تشتان دا ملكەچی خودانێن خۆ بن، وان رازی كەن و یێ ئەزمان درێژ نەبیت.10دەستدرێژیێ نەكەنە سەر مالێ وان، لێ دەستپاكیەكا تەمام بۆ وان دیار بكەن، دا فێركرنا قورتالكەرێ مە خودێ ژ هەمی لایان ڤە بخەملینن.11چنكو كەرەما خودێ، ئەوا قورتالبوونێ بۆ هەمی مرۆڤان دئینیت، یا دیار بووی.12ئەو كەرەم مە پەروەردە دكەت كو خودێنەنیاسیێ و حەزێن ڤێ جیهانێ رەت بكەین و ب ئاقلداری و راستداری[b]  و خودێترسیێ د ڤی سەردەمی دا بژین13و چاڤەڕێی وێ رۆژا بەختەوەر بین یا ئەم ل هیڤیێ، كو دیاربوونا روومەتا خودایێ مەزن، قورتالكەرێ مە عیسایێ مەسیحە.14ئەوێ خۆ گۆری مە كری، دا مە ژ هەمی گونەهان رزگار بكەت و پاك بكەت و بكەتە خەلكێ خۆ یێ تایبەت یێ دلگەرم بۆ كریارێن باش.15ڤان تشتان ب هەمی دەستهەلاتی بێژە، ئاگەهدار بكە و پاشڤە ببە. بلا كەس سڤكاتیێ ب تە نەكەت.
a.  2‏:3 q بوهتان: تاوانباركرنا بێ بنیات 
b.  2‏:12 q راستداری: راست و دروستی

تیتۆس   به‌شێ 1تیتۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » تیتۆس »   به‌شێ 3رەفتار و رەوشتێ باوەرداران 1بیرا وان بینە كو ملكەچی سەروەر و دەستهەلاتداران بن، گوهداریا وان بكەن و بۆ هەر كارەكێ باش د ئامادە بن.2ب خرابی بەحسێ كەسێ نەكەن، د شەڕفرۆش نەبن، لێ د دلنەرم بن، ب رێزگرتن سەرەدەریێ ل گەل هەمی خەلكی بكەن،3چنكو ئەم ب خۆ ژی ل دەمەكی د كۆرەفام، نەگوهدار و سەردابری بووین، بەنیێن حەز و ئارەزوویێن جۆراوجۆر بووین، د كین و زكڕەشیێ دا دژیاین، جهێ كەربێ بووین، هەر ئێكی كەرب ژ یێ دی ڤەدبوو.4لێ دەمێ دلنازكی و چاكیا قورتالكەرێ مە خودێ دیار بووین،5وی ئەم قورتال كرین. نە ژ بەر كارێن راستداریێ یێن مە كرین، لێ وی ئەڤ چەندە ل دویڤ دلۆڤانیا خۆ كر، ب شویشتنا ژدایكبوونا دوویێ[a]  و نویكرنێ ب گیانێ پیرۆز،6ئەو گیان یێ خودێ ب رێكا قورتالكەرێ مە عیسایێ مەسیح، ب زێدەیی ب سەر مە دا رشتی،7دا ب كەرەما وی، راستدار بهێینە هژمارتن و ببینە میراتگر ل هیڤیا ژیانا هەروهەر.8ئەڤ گۆتنە جهێ پشتڕاستیێیە.من دڤێت تۆ ل سەر ڤان تشتان یێ رژد بی، دا ئەوێن باوەری ب خودێ ئینای پویتەی ب كرنا كارێن باش بدەن. ئەو تشت د باش و مفادارن بۆ مرۆڤان.9لێ خۆ ژ گەنگەشەیێن بێئاقلانە، دانوستاندن ل دۆر نەژادنامەیان[b] ، هەڤڕكی و شەڕەدەڤێن ل سەر دەستووری بدە پاش، چنكو ئەو د بێمفا و ژ قەستانە.10ئەوێ دووبەرەكیێ دكەت، جارەكێ و دوو جاران ئاگەهدار بكە، پشتی هنگی خۆ ژێ دویر بئێخە.11تۆ دزانی كو ئێكێ وەسا یێ ڤاڕێ بووی و گونەهكارە، وی ب خۆ خۆ گونەهبار كریە.گۆتنێن دویماهیێ و سڵاڤ 12دەمێ ئەز ئەرتیماسی یان تیخیكۆسی دهنێرمە نك تە، بزاڤێ بكە بهێیە نك من ل نیكۆپۆلیسێ، چنكو من بڕیارا دای زڤستانێ ل وێرێ دەرباز كەم.13بزاڤێ بكە هاریكاریا زیناسێ پارێزەر و ئەپولۆسی بۆ گەشتا وان بكەی، كو بڕێڤە هەوجەیی تشتەكی نەبن.14پێدڤیە خەلكێ مە یێ باوەردار ژی فێر ببن كو پویتەی ب كریارێن باش بدەن، داكو پێدڤیێن فەر بۆ كەسێن دی دابین بكەن، هۆسا ئەو د بێبەرهەم نابن.15هەمی ئەوێن ل گەل من سڵاڤان ل تە دكەن. سڵاڤان ل وان بكە یێن د باوەریێ دا حەز ژ مە دكەن. كەرەم ل سەر هەوە هەمیان بیت.
a.  3‏:5 بنێڕە یوحەننا 3‏:3‏-6
b.  3‏:9 q نەژادنامە: زنجیرا باب و كالێن مرۆڤی. ب عەرەبی دبێژنێ ‹نسب›.

تیتۆس   به‌شێ 2فلیمون   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » فلیمون »   به‌شێ 1سڵاڤ 1ژ من، پاولۆسێ زیندانكری ژ پێخەمەت مەسیح عیسای،ژ برایێ مە تیمۆتاوسی ژی،بۆ هەڤكارێ مە یێ خۆشتڤی فلیمونی،2بۆ خویشكا مە ئاپفیایێ، بۆ ئارخیپۆسێ ل گەل مە سەرباز[a]  و بۆ جڤاكا باوەرداران[b]  یا ل مالا هەوە كۆم دبیت[c] :3ژ بابێ مە خودێ و ژ خودان عیسایێ مەسیح، كەرەم و ئاشتی ل سەر هەوە بن.سوپاسیكرنا پاولۆسی ژ بەر باوەری و حەزژێكرنا فلیمونی 4ئەز هەردەم سوپاسیا خودایێ خۆ دكەم، دەمێ تە د نڤێژێن خۆ دا دئینمە بیرا خۆ،5چنكو ئەز حەزژێكرنا تە بۆ هەمی پیرۆزكریان و باوەریا تە ب خودان عیسای دبهیسم.6ئەز د نڤێژان دا داخواز دكەم كو پشكداریا تە د باوەریێ دا یا كاریگەر بیت، دا تۆ كویرتر د هەمی تشتێن باش بگەهی، یێن مە ژ پێخەمەت مەسیحی هەین.7ئەز ژ بەر حەزژێكرنا تە گەلەك دلخۆش بووم و هاتمە هاندان، چنكو دلێ پیرۆزكریان ب تە، هەی برا، گەش بوویە.هیڤیكرنا پاولۆسی بۆ ئۆنیسیمۆسی 8لەوما، هەر چەندە من ب مەسیحی هەمی بستەهیا هەی كو دەربارەی وی تشتێ پێدڤیە بكەی، فەرمانێ ل تە بكەم،9لێ بۆ من خۆشترە كو ئەز ب حەزژێكرنێ هیڤیێ ژ تە بكەم. ئەز، پاولۆسێ پیرەمێر و نوكە ژی یێ زیندانكری ژ پێخەمەت مەسیح عیسای،10دەربارەی كوڕێ خۆ ئۆنیسیمۆسی[d]  هیڤی ژ تە دكەم، ئەوێ ئەز د قەیدێ دا بۆ وی بوویمە باب.[e] 11دەمەكی ئەو بۆ تە یێ بكێرنەهاتی بوو، لێ نوكە ئەو بۆ تە و بۆ من ژی یێ بكێرهاتیە.[f] 12ئەز وی، ئانكو جەگەرا خۆ، بۆ تە دهنێرمەڤە.13من حەز دكر وی ل نك خۆ بهێلم، دا دەمێ ئەز ژ پێخەمەت مزگینیێ د قەیدێ دا، ل شوینا تە خزمەتا من بكەت،14لێ من نەڤیا ئەز بێی دلێ تە تشتەكی بكەم، دا ئەڤ چاكیا تە ژ نەچاری نەبیت، لێ ژ دل بیت.15بەلكو ژ بەر وێ چەندێ ئەو بۆ دەمەكێ كورت ژ تە جودا بوو، دا تۆ بۆ هەتا هەتایێ وی وەرگریەڤە،16ئێدی نەوەكو بەنی، لێ ژ بەنیەكی زێدەتر، وەكو برایەكێ خۆشتڤی، ب تایبەت بۆ من، ئەڤجا بۆ تە هێشتا پتر، كو ئەو د لەشی دا بەنیێ تەیە و د ئێكبوونا ل گەل خودانی دا برایە.17ئەڤجا ئەگەر تۆ من ب هەڤپشكێ خۆ ددانی، وی قەبیل بكە هەروەكو تۆ من قەبیل دكەی.18ئەگەر وی د تشتەكی دا زیان ل تە كربیت یان قەرەكێ تە ل سەر بیت، ل سەر من بنڤیسە.19ئەز پاولۆس، ڤێ ب دەستێ خۆ دنڤیسم: ئەز دێ وی قەری ل تە ڤەگەڕینم. من نەڤێت بێژمە تە كو تۆ ب ژیانا خۆ قەردارێ منی.20بەلێ، برایێ من! بلا ل سەر خاترا خودانی ئەز مفایەكی ژ تە ببینم، من د ئێكبوونا ل گەل مەسیحی دا دلگەش بكە.21ئەز ژ گوهداریا تە یێ پشتڕاستم، لەوما من بۆ تە نڤیسی، دزانم كو تۆ دێ پتر ژ وێ كەی یا ئەز دبێژم.22ل گەل ڤێ چەندێ، ژۆرەكێ بۆ مێڤانكرنا من ئامادە بكە، چنكو ئەز هیڤیدارم ب نڤێژێن هەوە، بۆ هەوە بهێمە بەخشین.سڵاڤ و خاترخواستن 23ئێپافراس، ئەوێ ژ پێخەمەت مەسیح عیسای ل گەل من د زیندانێ دا، سڵاڤان ل تە دكەت.24هەڤكارێن من مەرقۆس، ئەرستارخۆس، دیماس و لوقا ژی سڵاڤان ل تە دكەن.25كەرەما خودان عیسایێ مەسیح ل گەل گیانێ هەوە بیت.
a.  1‏:2 پاولۆسی خەباتا خۆ وەكو جەنگەكا روحانی ددیت. بنێڕە ئەفەسۆس 6‏:10‏-20
b.  1‏:2 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
c.  1‏:2 كۆلۆسی 4‏:17
d.  1‏:10 كۆلۆسی 4‏:9
e.  1‏:10 مەبەست پێ: ژ لایێ باوەریێ ڤە بوویمە بابێ وی
f.  1‏:11 رامانا ناڤێ ‹ئۆنیسیمۆس› ب زمانێ یونانی ئانكو ‹یێ بكێرهاتی›.

تیتۆس   به‌شێ 3عیبرانی   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 1مەسیح پەیڤا خودێ و كوڕێ ویە 1د سەردەمێن كەڤن دا خودێ ب گەلەك رێك و گەلەك شێوازان ب رێكا پێغەمبەران ل گەل بابكالێن مە ئاخفت،2لێ د ڤان رۆژێن دویماهیێ دا، ب رێكا كوڕێ خۆ ل گەل مە ئاخفت، ئەوێ وی كریە میراتگرێ هەمی تشتان و ئەوێ ب وی گەردوون ئافراندی.3ئەو تیڕێژا مەزناهیا خودێیە و دەق و دەق وێنەیێ گەوهەرێ ویە، هەمی تشتێن د گەردوونێ دا ب پەیڤا خۆ یا هێزدار رێك دئێخیت. پشتی وی پاقژكرن بۆ گونەهێن مرۆڤان ئامادە كری، ل دەستێ راستێ یێ مەزناهیێ ل بلنداهیان روینشت.4لەوما كا چەند ناڤەكێ بلندتر ژ ناڤێن فریشتەیان ب میراتی وەرگرت، ئەو هند ژ وان پایەبەرزتر لێ هات.5چنكو، ما خودێ جارەكێ گۆتیە فریشتەیەكی:«تۆ كوڕێ منی،6هەروەسا دەمێ كوڕێ خۆ یێ نەخری دئینیتە جیهانێ، دبێژیت:«بلا هەمی فریشتەیێن خودێ سوجدێ بۆ ببەن!»[a] 7دەربارەی فریشتەیان ژی دبێژیت:«فریشتەیێن خۆ دكەتە با8لێ دەربارەی كوڕی دبێژیت:«تەختێ تە، هەی خودێ، بۆ هەتا هەتایێیە9تە حەز ژ راستداریێ[b]  كر و كەربێن تە ژ خرابیێ ڤەبوون.لەوما، خودێ، خودایێ تە، تۆ ب زەیتا شادیێ زەیت كری،10هەروەسا دبێژیت:«هەی خودان، ل دەستپێكێ تە بنیاتێ ئەردی دانا11ئەو دێ ژ ناڤ چن، لێ تۆ دێ مینی.ئەو هەمی وەكو جلكان دێ كەڤن بن،12تۆ دێ وان وەكو قاپیتی پێچیو ئەو دێ وەكو جلكان هێنە گوهۆڕین.13ما خودێ جارەكێ گۆتیە فریشتەیەكی:«ل دەستێ من یێ راستێ روینە،14ما هەمی فریشتە گیانێن خزمەتكار نینن، ژ پێخەمەت خزمەتكرنا وان دهێنە هنارتن، یێن كو دێ قورتالبوونێ وەكو میرات وەرگرن؟
a.  1‏:6 گۆتارا مووسای 32‏:43؛ زەبوور 97‏:7
b.  1‏:9 راست و دروستیێ

فلیمون   به‌شێ 1عیبرانی   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 2ژ تشتێن هەوە بهیستین ڤاڕێ نەبن 1لەوما پێدڤیە ئەم پتر پێگیریێ ب وان تشتان بكەین یێن مە بهیستین، نەكو ژێ ڤاڕێ ببین.2چنكو ئەگەر ئەو پەیڤا ب رێكا فریشتەیان هاتیە گۆتن[a]  خۆجهـ بوو و هەر زێدەگاڤی و نەگوهداریەكێ سزایێ دادپەروەرانە وەرگرت،3ئەگەر ئەم قورتالبوونەكا هندە مەزن پشت گوهـ ڤە بهاڤێژین، دێ مە چ رێكا رەڤێ هەبیت؟ ئەڤ قورتالبوونە ل دەستپێكێ ب رێكا خودانی هاتیە راگەهاندن، پاشی ژ لایێ وان ڤە یێن بهیستی بۆ مە هاتیە سەلماندن،4خودێ ژی پشتەڤانیا شاهدەییا وان دكر ب رێكا نیشان و مەندەهۆشی و حنێرێن[b]  جۆراوجۆر، هەروەسا ب بەهرەیێن گیانێ پیرۆز[c]  یێن ب حەزا خۆ دابەش دكەت.مەسیح وەكو برایێن خۆ لێ هات 5خودێ ئەو جیهانا دێ هێت، ئەوا ئەم بەحسێ وێ دكەین، نەئێخستە د بن فەرمانا فریشتەیان ڤە.6لێ د نڤیسارێن پیرۆز دا كەسەكی ل جهەكی شاهدەیی دایە:«مرۆڤ چیە كو تۆ[d]  هزرا وی بكەی،7تە ئەو بۆ دەمەكێ كورت ژ فریشتەیان نزمتر دانا،تانجا مەزناهی و سەربلندیێ كرە سەرێ وی،8هەمی تشت ئێخستنە د بن پێیێن وی ڤە.»[e] ئەڤجا مادەم خودێ هەمی تشت ملكەچی وی كرینە، ئەوی تشتەك نەهێلایە كو ملكەچی وی نەبیت. لێ نوكە ئەم هێشتا نابینین كو هەمی تشت د ملكەچی وی بن.9لێ ئەم عیسای دبینین كو بۆ دەمەكێ كورت ژ فریشتەیان نزمتر هاتبوو دانان، نوكە تانجا مەزناهی و سەربلندیێ یا د سەرێ وی، ژ بەر كو وی ئازارا مرنێ كێشا، دا ژ كەرەما خودێ ژ پێخەمەت هەر مرۆڤەكی تام كەتە مرنێ.10بەلێ، د جهێ خۆ دا بوو كو خودێ، ئەوێ هەمی تشتان بۆ وی و هەمی تشتان ژ بەر وی هەبوون هەی، دەمێ ڤیای گەلەكان بكەتە كوڕێن خۆ كو بینیتە د مەزناهیا خۆ دا، داهێنەرێ قورتالیا وان ب ئازاران كامل بكەت.11چنكو ئەوێ پیرۆزكرنێ دكەت و ئەوێن دهێنە پیرۆزكرن، هەمی ژ ئێك بنیاتن، ژ بەر ڤێ ئەگەرێ ئەو[f]  شەرم ناكەت كو بێژیتە وان برا.12ئەو دبێژیت:«ئەز دێ ناڤێ تە بۆ برایێن خۆ راگەهینم،13هەروەسا دبێژیت:«ئەز دێ پشتا خۆ ب وی گەرم كەم.»[g] 14ئەڤجا مادەم زاڕۆك خوین و گۆشتن، عیسا ژی ب هەمان تشتان ل گەل وان بوو پشكدار، داكو ب مرنا خۆ وی یێ هێزا مرنێ د دەستی دا، ئانكو ئبلیسی، ژ ناڤ ببەت15و ئەوان ئازاد بكەت، یێن د هەمی ژیانا خۆ دا، ژ ترسا مرنێ، ل بن زۆرداریا بەنیاتیێ بوون.16بێگۆمان ئەو نەهاتیە دا هاریكاریا فریشتەیان بكەت، لێ دا هاریكاریا دویندەها[h]  ئیبراهیمی بكەت.17لەوما پێدڤی بوو ئەو د هەمی تشتان دا وەكو برایێن خۆ لێ بهێت، دا د خزمەتكرنا خودێ دا سەرۆككاهنەكێ[i]  دلۆڤان و دلسۆز بیت و هۆسا بشێت كەفارەتا گونەهێن گەلی بدەت.18ئەو دشێت هاریكاریا وان كەسان بكەت یێن دهێنە تاقیكرن، چنكو ئەوی ب خۆ، دەمێ هاتیە تاقیكرن، ئازار كێشان.
a.  2‏:2 جوهیان باوەری هەبوو كو دەستوورێ مووسای ب رێكا فریشتەیان یێ هاتی. بنێڕە كارێن هنارتیان 7‏:53؛ گالاتیا 3‏:19
b.  2‏:4 q حنێر: ب عەرەبی ‹معجزة›
c.  2‏:4 q بەهرەیێن گیانێ پیرۆز: شیانێن تایبەتن خودێ ددەتە باوەرداران. بنێڕە رۆما 12‏:6‏-8؛ 1 كورنتۆس 12‏:1‏-11 
d.  2‏:6 ئەڤە پارچەیەكا زەبوورێیە، تێدا داوود پێغەمبەر ئاخفتنا خۆ ئاراستەی خودێ دكەت.
e.  2‏:8 زەبوور 8‏:4‏-6
f.  2‏:11 مەبەست پێ عیسایێ مەسیحە.
g.  2‏:13 مەبەست ژ ‹وی› خودێیە. ئیشایا 8‏:17
h.  2‏:16 q دویندەه: نەسل یان زوڕیەت
i.  2‏:17 q كاهن: ئەو كەسە یێ ل نك خودێ مەهدەریێ (ئانكو شفاعەتێ) بۆ خەلكی دكەت. ل فەرهەنگۆكێ بنێڕە كاهن*.

عیبرانی   به‌شێ 1عیبرانی   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 3عیسا ژ هەژی مەزناهیەكا پترە ژ یا مووسای 1ئەڤجا گەلی خویشك و برایێن پیرۆز، پشكدارێن وێ گازیا ئەم پێ بۆ ئەسمانی گازی كرین، هزرێ د عیسای دا بكەن، یێ ئەم دانپێدانێ دكەین كو هنارتی و سەرۆككاهنێ مەیە.2ئەو یێ دلسۆز بوو بۆ وی یێ ئەو دەستنیشانكری، كا چەوا مووسا ژی د هەمی مالا وی دا یێ دلسۆز بوو.[a] 3لێ عیسا ژ هەژی مەزناهیەكا پترە ژ یا مووسای، كا چەوا ئاڤاكەرێ خانی رێزگرتنەكا پتر هەیە ژ خانی ب خۆ.4(یا دیارە هەر خانیەك ب دەستێ كەسەكی دهێتە ئاڤاكرن، لێ یێ هەمی تشت ئاڤا كرین، خودێیە.)5مووسا وەكو خزمەتكارەك د هەمی مالا خودێ دا یێ دلسۆز بوو، دا شاهدەییێ ل سەر وان تشتان بدەت، یێن كو خودێ دا د پاشەڕۆژێ دا بێژیت.6لێ مەسیح وەكو كوڕ ل سەر مالا خودێ یێ دلسۆزە. ئەو مال ژی ئەمین، ئەگەر ئەم پشتڕاستیا خۆ و شانازیبرن ب وێ هیڤیا مە هەی ژ دەست نەدەین.خەلكێ ئیسرائیل ژ بەر بێباوەریێ نەشیان بچنە جهێ بێهنڤەدانێ یێ كو خودێ بۆ بابكالێن وان سۆز پێ دای 7لەوما هەروەكو گیانێ پیرۆز دبێژیت:«ئەڤرۆ، ئەگەر هوین دەنگێ وی ببهیسن،8خۆ سەرهشك نەكەن، وەكو دەمێ یاخیبوونێ، د رۆژا تاقیكرنێ دا ل بیابانێ.9ل وێرێ بابكالێن هەوە چل ساڵان ئەز تاقی كرم و ئەزموون ب من كر،سەرەڕای كو وان كارێن من ددیتن.10لەوما ئەز ژ وی بەرەبابی تۆڕە بوومو من گۆت: ‹ئەو د دلێ خۆ دا هەردەم ڤاڕێ دبن11ئینا من د تۆڕەبوونا خۆ دا سویند خوار:‹ئەو قەت ب ژۆر ناكەڤنە د ناڤ بێهنڤەدانا[b]  من دا.›»[c] 12د هشیار بن، گەلی خویشك و برایان، كو كەس ژ هەوە دلەكێ خراب و بێباوەر تێدا نەبیت كو ژ خودایێ زیندی پاشگەز[d]  ببیت،13لێ هەر رۆژ ئێكودوو هان بدەن، هندی ناڤێ ‹ئەڤرۆ› ل سەر بیت، دا ژ بەر فێلبازیا گونەهێ كەس ژ هەوە سەرهشك نەبیت.14چنكو ئەم بووینە هەڤپشكێن مەسیحی، ئەگەر مە تا دویماهیێ خۆ ب وێ پشتڕاستیێ ڤە گرت یا مە ل دەستپێكێ هەی.15هەروەكو بەری نوكە هاتیە گۆتن:«ئەڤرۆ، ئەگەر هوین دەنگێ وی ببهیسن،16ئەڤجا ئەو كینە یێن دەنگێ وی بهیستی و یاخیبووین؟ ئەرێ هەمی ئەو نەبوون یێن كو ب سەركێشیا مووسای ژ مسرێ دەركەفتین؟17خودێ بۆ دەمێ چل ساڵان ژ كێ یێ تۆڕە بوو؟ ما ئەو نەبوون یێن گونەهـ كرین و تەرمێن وان ل بیابانێ كەفتین؟18بۆ كێ سویند خوار كو قەت نەهێنە د ناڤ بێهنڤەدانا وی دا؟ ما نە بۆ وان بوو یێن گوهداریا وی نەكری؟19ئەم دبینین كو ئەو ژ ئەگەرێ بێباوەریێ نەشیان ب ژۆر بكەڤنە د ناڤ دا.
a.  3‏:2 سەرژمێری 12‏:7
b.  3‏:11 q بێهنڤەدان: مەبەست پێ ئەو ئارامی و تەناهینە یێن دێ مرۆڤ ل وی ئەردی بینن یێ خودێ سۆز پێ دای. بنێڕە عیبرانی 4‏:1‏-10؛ گۆتارا مووسای 8‏:7‏-10
c.  3‏:7‏-11 زەبوور 95‏:7‏-11
d.  3‏:12 q پاشگەز: ئەوێ ژ ئایینێ خۆ لێڤە دبیت، ب عەرەبی ‹مرتد›. 

عیبرانی   به‌شێ 2عیبرانی   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 4دەرفەتا ب ژۆركەفتنا بێهنڤەدانا خودێ ژ دەست نەدەن 1لەوما بلا ئەم بترسین، نەكو سەرەڕای دەرفەتا سۆزا ب ژۆركەفتنا د ناڤ بێهنڤەدانا وی دا هێشتا یا مای، ئێك ژ هەوە ب وێ سۆزێ را نەگەهیت.2چنكو مزگینی بۆ مە ژی وەكو وان هاتە راگەهاندن، لێ ئەو پەیاما وان بهیستی چ مفا بۆ وان نەبوو، ژ بەر كو ئەو خەلك ل گەل وان یێن ب باوەری بهیستی[a] ، د ئێكگرتی نەبوون.3لێ ئەم یێن باوەری ئینای ب ژۆر دكەڤینە د وێ بێهنڤەدانێ دا، هەروەكو وی گۆتی:«ئینا من د تۆڕەبوونا خۆ دا سویند خوار:4چنكو ئەو ل جهەكی ژ پەرتووكا پیرۆز سەبارەت رۆژا حەفتێ هۆسا دبێژیت: «ل رۆژا حەفتێ خودێ ژ هەمی كارێن خۆ بێهنا خۆ ڤەدا.»[b] 5هەروەسا د جهێ دی دا دبێژیت: «ئەو قەت ب ژۆر ناكەڤنە د ناڤ بێهنڤەدانا من دا.»6مادەم هێشتا دەرفەت مایە كو هندەك ب ژۆر بكەڤن و یێن بەری هنگی مزگینی بۆ وان هاتیە راگەهاندن، ژ بەر نەگوهداریێ ب ژۆر نەكەفتن،7لەوما خودێ رۆژەكا دی دەستنیشان دكەت، ئەو رۆژ ژی ‹ئەڤرۆ›یە. وی ئەڤ چەندە ب رێكا داوودی پشتی دەمەكێ درێژ دیار كر، هەروەكو بەری نوكە هاتیە گۆتن:«ئەڤرۆ، ئەگەر هوین دەنگێ وی ببهیسن،8چنكو ئەگەر یەشوعی ئەو ئینابانە د بێهنڤەدانێ دا[c] ، پشتی هنگی خودێ بەحسێ رۆژەكا دی نەدكر.9لەوما بێهنڤەدانەك بۆ گەلێ خودێ یا مای وەكو بێهنڤەدانا خودێیە ل رۆژا حەفتێ.10ئەوێ ب ژۆر كەفتیە د بێهنڤەدانا وی دا ژی، ژ كارێن خۆ بێهنڤەدان كریە، كا چەوا خودێ ژ كارێن خۆ بێهنڤەدان كریە.11لەوما بلا ئەم بزاڤێ بكەین كو ب ژۆر بكەڤینە د وێ بێهنڤەدانێ دا، دا كەس ژ ئەنجامدانا هەمان نموونەیا نەگوهداریێ ژ ناڤ نەچیت.12پەیڤا خودێ یا زیندی و كاریگەرە، ژ هەر شیرەكێ دوودەڤ تیژترە، ئەو هەتا د ناڤبەرا دەروون و گیانی دا و گەهـ و مەژیێ هەستی دا دبڕیت، دشێت هزر و نیازێن دلی یێن باش و خراب ژ ئێك جودا بكەت.13چ ئافراندی ژ خودێ د ڤەشارتی نینن، لێ هەمی تشت د رویت و ئاشكرانە ل بەر چاڤێن وی یێ ئەم دێ حسابێ دەینێ.عیسا مەزنترین سەرۆككاهنە 14مادەم مە سەرۆككاهنەكێ مەزن هەیە، ئەوێ ژ ئەسمانان دەرباز بووی، كو عیسایێ كوڕێ خودێیە، بلا ئەم قاییم خۆ ب دانپێدانا خۆ[d]  ڤە بگرین.15سەرۆككاهنێ مە یێ وەسا نینە كو دلێ وی بۆ لاوازیێن مە نەسوژیت، لێ ئەو ژی وەكو مە د هەمی تشتان دا هاتیە تاقیكرن، بێی كو گونەهێ بكەت.16ئەڤجا بلا ئەم ب پشتڕاستی خۆ نێزیكی تەختێ كەرەمێ بكەین، دا دلۆڤانیێ وەرگرین و كەرەمێ ب دەست ڤە بینین كو هاریكاری بیت ل دەمێ پێدڤی.
a.  4‏:2 q یێن ب باوەری بهیستی: مەبەست پێ یەشوع و كالێب بوون، ئەوێن باوەر ژ سۆزا خودانی كری. بنێڕە سەرژمێری 14‏:6‏-9، 24
b.  4‏:4 دەستپێكرن 2‏:2
c.  4‏:8 q یەشوعی ئەو ئینابانە د بێهنڤەدانێ دا: پشتی مرنا مووسای، یەشوع بوو رێڤەبەرێ گەلێ ئیسرائیل و ئەو ئینانە د ئەردێ سۆزپێدای دا.
d.  4‏:14 q دانپێدانا خۆ: دەربڕینەكە بۆ باوەریا مە ب عیسایێ مەسیح.

عیبرانی   به‌شێ 3عیبرانی   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 51هەر سەرۆككاهنەك ژ ناڤ مرۆڤان دهێتە هەلبژارتن و دهێتە دانان كو ل شوینا مرۆڤان ب كاروبارێن خودێ راببیت، دا پێشكێشی و قوربانیێن گونەهان پێشكێش بكەت.2ئەو دشێت ب نەرمی سەرەدەریێ ل گەل نەزان و ڤاڕێبوویان بكەت، چنكو ئەو ب خۆ ژی بندەستێ لاوازیێیە.3ژ بەر وێ چەندێ فەرە ل سەر وی، كا چەوا قوربانیێ پاقژبوونێ ژ گونەهێ ژ پێخەمەت خەلكی پێشكێش دكەت، وەسا ژ پێخەمەت خۆ ژی.4كەس ژی ڤێ شەرەفمەندیێ بۆ خۆ ناستینیت، ب تنێ ئەو كەس وەردگریت یێ خودێ گازی كریێ، وەكو هارونی.[a] 5هەروەسا مەسیحی ژی خۆ بۆ وێ پلەیا مەزناهیێ بلند نەكریە، كو ببیتە سەرۆككاهن، لێ وی بلند كریە یێ گۆتیێ:«تۆ كوڕێ منی،6هەروەكو ل جهەكێ دی ژی دبێژیت:«تۆ هەتا هەتایێ كاهنی7مەسیحی د رۆژێن ژیانا خۆ یا لەشكانی دا، داخواز و هیڤی ب قێڕی و رۆندكان پێشكێشی وی كرن، یێ شیان هەین كو وی ژ مرنێ رزگار بكەت و ژ بەر خودێترسیا وی، داخوازا وی هاتە قەبیلكرن.8هەر چەندە ئەو كوڕێ خودێ بوو، لێ ب رێكا ئازارێن وی كێشاین، فێری گوهداریێ بوو.9دەمێ ب ڤێ رێكێ هاتیە كاملكرن، بۆ هەمی یێن گوهداریا وی دكەن بوو ژێدەرێ قورتالبوونا هەتا هەتایی10و ژ لایێ خودێ ڤە ب سەرۆككاهن ژ جۆرێ مەلكیسادقی هاتە بناڤكرن.هشیاركرن ژ پاشگەزبوونێ 11ل دۆر ڤێ چەندێ[b] ، گەلەك ئاخفتن یا هەی مە دڤێت بێژین، لێ شڕۆڤەكرنا وێ یا گرانە، چنكو گوهێن هەوە یێن گران بووین.12پێدڤی بوو هەتا نوكە هوین ببانە مامۆستا، لێ هوین د پێدڤینە كو ئێك دووبارە بنەمایێن دەستپێكی یێن پەیڤا خودێ نیشا هەوە بدەت. هوین ڤەگەڕیان هەوجەیی شیری ببن، نە خوارنەكا گران.13هەر كەسێ شیرخۆر بیت، ئەو د فێركرنا دەربارەی راستداریێ دا یێ نەشارەزایە، چنكو ئەو یێ ساڤایە.14لێ خوارنا گران بۆ وانە یێن پێگەهشتی، ئەوێن هەستێن وان ژ ئەگەرێ راهێنانێ ل سەر ژ ئێكڤاڤارتنا باشی و خرابیێ راهاتین.
a.  5‏:4 دەركەفتن 28‏:1
b.  5‏:11 ئانكو كاهنایەتیا مەسیحی

عیبرانی   به‌شێ 4عیبرانی   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 61لەوما، بلا ئەم ژ فێركرنێن دەستپێكی یێن دەربارەی مەسیحی دەرباز ببین و بەرەڤ پێگەهشتنێ پێشڤە بچین، بێی كو جارەكا دی وی بنیاتی دانین یێ پێكهاتی ژ: لخۆزڤڕینێ ژ كریارێن مرۆڤی بەرەڤ مرنێ دبەن و باوەری ئینان ب خودێ2و فێركرنێ دەربارەی تافیركرنان، دەست ل سەر دانان، رابوونا مریان و دادكرنا هەتا هەتایی.3ئەم دێ ڤێ چەندێ كەین ژی، ئەگەر خودێ دەستویریێ بدەت.4چنكو ئەوێن جارەكێ رۆناهیا راستیا خودێ دیتی و تام كریە دیاریا ئەسمانی و بووینە هەڤپشك د گیانێ پیرۆز دا5و تام كریە پەیڤا خودێ یا چاك و حنێرێن سەردەمێ داهاتی6و د سەر هندێ را پاشگەز ببن، ڤەگەڕاندنا وان بۆ لخۆزڤڕینێ مەحالە، چنكو ئەو بۆ خۆ دووبارە كوڕێ خودێ خاچ ددەن و تووشی رسوابوونێ دكەن.7چنكو ئەو ئەردێ ژ وێ بارانێ ڤەخواری یا چەندین جاران ل سەر باری و شینكاتیەك بەرهەم ئینای یێ بكێرهاتی بۆ یێن ژ بەر وان هاتیە چاندن، بەرەكەتا خودێ دهێتە سەر.8لێ ئەگەر ستری و قیڤار دان، ئەو یێ بكێرنەهاتیە و نێزیكە نفرین لێ ببارن، كو دویماهیا وی سۆتنە.9هەر چەندە ئەم ب ڤی ئاوایی دئاخڤین، لێ دەربارەی هەوە، گەلی خۆشتڤیان، ئەم ژ بەرهەمێن باش یێن هەوە د پشتڕاستین، بەرهەمێن كو ب قورتالبوونێ ڤە د گرێداینە.10چنكو خودێ نە یێ زۆردارە كو كارێ هەوە و حەزژێكرنا هەوە بۆ ناڤێ وی دیار كری ژ بیر بكەت، ژ بەر كو هەوە خزمەتا پیرۆزكریان كریە و دكەن.11لێ ئەم گەلەك حەز دكەین كو هەر ئێك ژ هەوە، هەتا دویماهیێ، هەمان دلگەرمیێ بۆ بجهئینانا هیڤیێ دیار بكەن.12دا هوین تەمبەل نەبن، لێ چاڤ ل وان بكەن یێن ب باوەری و بێهنفرەهیێ بووینە میراتگرێن سۆزێن خودێ.سۆزا خودێ یا مسۆگەرە 13دەمێ خودێ سۆز دایە ئیبراهیمی، سویند ب خۆ خوار، چنكو كەسەكێ مەزنتر ژ وی نەبوو كو سویندێ پێ بخۆت14و گۆت: «بێگۆمان ئەز دێ تە گەلەك بەرەكەتدار كەم و گەلەك ب دویندەهـ ئێخم.»[a] 15ب ڤی ئاوایی، پشتی ئیبراهیمی بێهنا خۆ فرەهـ كری، سۆز ب دەست ڤە ئینا.16خەلك سویندێ ب تشتەكێ ژ خۆ مەزنتر دخۆت و سویند ئاخفتنا وان پەسەند دكەت و هەر شەڕەدەڤەكێ د ناڤ وان دا ب دویماهی دئینیت.17هەروەسا، دەمێ خودێ ڤیای نەگوهۆڕیا حەزا خۆ بۆ میراتگرێن سۆزێ زێدەتر دیار بكەت، وی سۆزا خۆ ب سویندێ مسۆگەر كر.18دا ب دوو تشتێن نەگوهۆڕ[b] ، یێن كو مەحالە خودێ تێدا درەوێ بكەت، مە هاندانەكا ب هێز هەبیت، ئەم ئەوێن پەنا بریە نك وی، دا خۆ ب وێ هیڤیێ ڤە بگرین، یا ل پێشیا مە هاتیە دانان.19ئەڤ هیڤیە بۆ دەروونێ مە وەكو لەنگەرەكا[c]  نەلڤ و پەیتە، دەرباز دبیتە پشت پەردەی[d] ،20وی جهی یێ عیسا وەكو پێشەنگ ژ پێخەمەت مە ب ژۆر كەفتی و بۆ هەتا هەتایێ بوویە سەرۆككاهن ژ جۆرێ مەلكیسادقی.
a.  6‏:14 دەستپێكرن 22‏:17
b.  6‏:18 ئانكو: سۆز و سویند
c.  6‏:19 q لەنگەر: ئاڵاڤێ راوەستاندنا گەمیێ یان بەلەمێیە.
d.  6‏:19 مەبەست پێ پەردەیا پەرستگەهێیە، ئەوا دكەڤیتە د ناڤبەرا جهێ پیرۆز و جهێ هەری پیرۆز دا. بنێڕە دەركەفتن 26‏:31‏-35؛ پەرستن و پیرۆزی 16‏:1‏-34

عیبرانی   به‌شێ 5عیبرانی   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 7مەلكیسادقێ كاهن 1ئەڤ مەلكیسادقە پاشایێ باژێڕێ شالیم بوو، كاهنێ خودایێ هەری بلند بوو. دەمێ ئیبراهیم ژ تێكشكاندنا پاشایان ڤەگەڕیای، مەلكیسادق دەركەفتە پێشوازیا وی و ئەو بەرەكەتدار كر،[a] 2ئەوێ ئیبراهیمی دەهێكا هەمی تشتان بۆ وی ڤەدەر كری. ل پێشیێ وەرگێڕانا ناڤێ وی ‹پاشایێ راستداریێ›یە، ب دویڤ را ئەو ‹پاشایێ شالیم›ە ئانكو ‹پاشایێ ئاشتیێ›.3ئەو یێ بێ باب، بێ دایك و بێ بنیاتە. نە دەستپێكا رۆژێن وی، نە ژی دویماهیا ژیانێ هەیە، لێ ئەو وەكو كوڕێ خودێیە و هەتا هەتایێ دمینیت كاهن.4هزرێ تێدا بكەن چەندێ مەزن بوو، خۆ ئیبراهیم ژی، كو بابكالێ مەزنە، دەهێكا تالانێ خۆ دایێ.5ئەوێن ژ دویندەها لێڤی، یێن كاهنایەتیێ وەردگرن، ل گۆر دەستووری فەرمان یا هەی كو دەهێكێ ژ گەلێ ئیسرائیل، ئانكو برایێن خۆ، وەرگرن،[b]  هەر چەندە كو ئەو ژی ژ دویندەها ئیبراهیمینە،6لێ مەلكیسادق، ئەوێ نە ژ دویندەها لێڤیە، دەهێك ژ ئیبراهیمی وەرگرت و ئەوێ سۆز بۆ هاتیە دان بەرەكەتدار كر.7جهێ گۆمانێ نینە كو یێ بچویكتر ژ لایێ یێ مەزنتر ڤە دهێتە بەرەكەتداركرن.8ل لایەكی كاهن كو مرۆڤێن مربارن[c]  دەهێكێ وەردگرن، لێ ل لایێ دی مەلكیسادق وەردگریت، ئەوێ نڤیسار شاهدەییێ بۆ ددەن كو یێ زیندیە.9ئەم دشێین بێژین كو: خۆ لێڤی ژی، ئەوێ دەهێكێ وەردگریت، ب رێكا ئیبراهیمی دەهێك یا دای،10چنكو هنگی لێڤی هێشتا د پشتا بابێ خۆ ئیبراهیمی دا بوو، دەمێ مەلكیسادق هاتیە پێشوازیا وی.مەلكیسادق نموونەیە بۆ كاهنایەتیا عیسایێ مەسیح 11ئەگەر كاملبوون ب رێكا كاهنایەتیا لێڤیان با، كو گەلێ ئیسرائیل ل سەر بنگەهێ وێ دەستوور وەرگرت، دا چ هەوجەیی ب وێ چەندێ بیت كو كاهنەكێ دی ژ جۆرێ مەلكیسادقی پەیدا ببیت، نە ل سەر شێوازێ هارونی؟12چنكو ئەگەر كاهنایەتی بهێتە گوهۆڕین، پێدڤیە دەستوور ژی بهێتە گوهۆڕین.13ئەوێ ئەڤ تشتە ل سەر وی دهێتە بەحس كرن، ئەو ژ هۆزەكا دی بوو، كو كەسەكی ژ ڤێ هۆزێ خزمەتا قوربانگەهێ نەكریە.14یا ئاشكرایە كو خودانێ مە ژ هۆزا یەهودای پەیدا بوو، ئەوا دەربارەی وێ مووسای چ بەحسێ كاهنان نەكری.15ب هاتنا كاهنەكێ دی یێ ژ جۆرێ مەلكیسادقی، ئێدی ئەوا ئەم دبێژین هێشتا پتر یا روهنە.16ئەو نە ل دویڤ دەستوورێ فەرمانا لەشكانی[d] ، لێ ل دویڤ هێزا ژیانەكا ژ ناڤ ناچیت بوویە كاهن.17چنكو نڤیسار شاهدەییێ ددەت:«تۆ هەتا هەتایێ كاهنی18ل لایەكی فەرمانەكا پێشین، ژ بەر لاوازی و بێمفاییا وێ، هاتە لابرن،19چنكو دەستووری تشتەك كامل نەكر. ل لایێ دی، ئومێدەكا هێشتا باشتر پەیدا بوو، كو ب رێكا وێ نێزیكی خودێ دبین.20ئەڤە ژی یا بێ سویند نەبوو. ئەوێن دی بێ سویند ببوونە كاهن،21لێ ئەڤە ب سویندێ بوو كاهن، ژ لایێ خودێ ڤە ئەوێ گۆتیێ:«خودانی سویند یا خواری22ژ بەر وێ سویندێ، ئەو بوو دەستەبەر بۆ پەیمانەكا باشتر، كو ئەو ژی عیسایە.23زێدەباری هندێ كاهنێن بەرێ گەلەك بوون، چنكو مرن رێگر بوو كو ئەو د بەردەوام بن.24لێ عیسای كاهنایەتیەكا نەگوهۆڕ یا هەی، چنكو ئەو هەتا هەتایێ دمینیت.25ژ بەر هندێ ئەو دشێت وان ب تەمامی قورتال بكەت، یێن كو ب رێكا وی خۆ نێزیكی خودێ دكەن، چنكو ئەو هەردەم یێ زیندیە، دا مەهدەریێ بۆ وان بكەت.26سەرۆككاهنەكێ وەسا بۆ مە یێ پێدڤی بوو، یێ پیرۆز و بێگونەهـ و بێكێماسی، یێ ژ گونەهكاران جودا كری و ژ ئەسمانان بلندتر لێ كری.27ئەو یێ پێدڤی نینە، وەكو سەرۆككاهنێن دی، هەر رۆژ قوربانان پێشكێش بكەت، ل پێشیێ ژ بەر گونەهێن خۆ و پاشی ژ بەر گونەهێن خەلكی، چنكو ئەوی ب جارەكێ ئەڤ چەندە كر، دەمێ خۆ وەكو قوربان پێشكێش كری.28دەستوور مرۆڤان دكەتە سەرۆككاهن كو خودان لاوازینە، لێ سویندا خودێ، ئەوا پشتی دەستووری هاتی، كوڕی دكەتە سەرۆككاهن، كو بۆ هەتا هەتایێ یێ هاتیە كاملكرن.
a.  7‏:1 دەستپێكرن 14‏:17‏-20
b.  7‏:5 سەرژمێری 18‏:21
c.  7‏:8 q مربار: ئانكو تۆڤێ مرنێ یێ دێ هەر مریت. 
d.  7‏:16 ل دویڤ دەستوورێ مووسای، پێدڤیە كاهن ژ دویندەها هارونی بن.

عیبرانی   به‌شێ 6عیبرانی   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 8مەسیح سەرۆككاهن و ناڤبەینكار (وسيط)ێ پەیمانەكا باشترە 1خالا سەرەكی ژ وان تشتێن مە گۆتین ئەڤەیە: مە سەرۆككاهنەكێ هۆسا یێ هەی، ئەوێ ل ئەسمانان ل رەخێ راستێ یێ تەختێ مەزناهیێ روینشتی،2خزمەتكارێ پیرۆزگەهێ و خیڤەتا رەسەن، ئەوا خودانی ڤەدای، نە مرۆڤان.3هەر سەرۆككاهنەكێ هاتیە دانان، دا پێشكێشی و قوربانان پێشكێش بكەت. لەوما پێدڤیە ئەڤی ژی تشتەك بۆ پێشكێشكرنێ هەبیت.4ئەگەر ئەو ل سەر ئەردی با، ئەو قەت نەدبوو كاهن، چنكو ئەو كاهنێن ل گۆر دەستووری پێشكێشیان پێشكێش دكەن، یێن هەین.5ئەو خزمەتا خۆ یا پەرستنێ ب وان تشتان دكەت یێن كو لبەرچێكری[a]  و سیتافكا تشتێن ل ئەسمانانە، كا چەوا دەمێ مووسای ل بەر بوو خیڤەتێ[b]  چێكەت، ژ لایێ خودێ ڤە هاتە هایداركرن: «لێ بنێڕە كو هەمی تشتان وەسا چێكەی، ل دویڤ وێ نموونەیا ل سەر چیای بۆ تە هاتیە نیشا دان.»[c] 6لێ نوكە عیسای خزمەتەكا گەلەك باشتر ژ خزمەتا وان وەرگرت، ب هەمان پیڤانا كو پەیمانا ئەو ناڤبەینكاریێ بۆ دكەت باشترە ژی، ئەوا ل سەر سۆزێن باشتر هاتیە دانان.7چنكو ئەگەر پەیمانا ئێكەمین یا بێكێماسی با، هەوجەیی یا دوویێ نەدبوو.8لێ خودێ كێماسیێ ل نك گەلێ خۆ دبینیت و دبێژیت:«ئەڤە رۆژ دێ هێن، خودان دبێژیت،9وەكو وێ پەیمانێ نابیت یا من ل گەل بابكالێن وان گرێ دای،رۆژا من دەستێ وان گرتی، دا وان ژ ئەردێ مسرێ دەربئێخم.10لێ ئەو پەیمانا ئەز دێ پشتی وان رۆژان ل گەل بنەمالا ئیسرائیلی گرێ دەم ئەڤەیە، خودان دبێژیت،ئەز دێ دەستوورێ خۆ كەمە د زێهنێ وان دا11ئێدی كەس هەڤوەڵاتیێ خۆ فێر ناكەتو كەس برایێ خۆ فێر ناكەت و بێژیتێ: ‹خودانی بنیاسە.›12ئەز دێ ل بەرامبەر خرابیێن وان یێ دلۆڤان بمو ئێدی ب ئێكجاری گونەهێن وان نائینمە بیرا خۆ.»[d] 13دەمێ خودێ دبێژیت: «پەیمانا نوی»، ئەڤە وی یا پێشیێ كەڤن كر. ئەو تشتێ كەڤن و پیر دبیت، ئەو نێزیكی ژناڤچوونێیە.
a.  8‏:5 q لبەرچێكری: ئانكو تشتەك ل بەر تشتەكێ دی بهێتە چێكرن یان وێنەكرن.
b.  8‏:5 مەبەست پێ ئەو خیڤەتە یا مووسای بۆ پەرستنا خودێ چێكری. بنێڕە دەركەفتن 26‏:1 تاكو 40‏:38
c.  8‏:5 دەركەفتن 25‏:40
d.  8‏:12 یەرمیا 31‏:31‏-34

عیبرانی   به‌شێ 7عیبرانی   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 9پەرستگەها ئەردی و پەرستگەها ئەسمانی 1د پەیمانا پێشین دا رێورەسمێن پەرستنێ و پیرۆزگەها ئەردی هەبوون.2خیڤەت هاتبوو ڤەدان، د ژۆرا ئێكێ ڤە كو دگۆتنێ ‹پیرۆزگەه› چرادانك و مێز و نانێ پێشكێشیێ هەبوون.3ل پشت پەردەی، ئانكو ل ژۆرا دوویێ كو دگۆتنێ ‹جهێ هەری پیرۆز›،4قوربانگەها زێڕین یا بخویرێ و سندوقا پەیمانێ، كو ژ هەمی لایان ڤە ب زێڕی یا داپووشی بوو هەبوون، د وێ سندوقێ دا ئامانێ زێڕی، ئەوێ مەننا[a]  تێدا هەبوو، ل گەل گۆپالێ هارونی كو بشكۆژ دابوون، هەروەسا تەختەبەرێن پەیمانێ.5ل سەر سندوقێ ژی خەڕۆبێن[b]  مەزناهیا خودانی هەبوون و سیبەر ل قەپاغا كەفارەتێ[c]  دكر. ل ڤێرێ نەشێین ب هویری بەحسێ ڤان تشتان بكەین.[d] 6پشتی ئەڤ تشتە ب ڤی شێوەی هاتینە رێكخستن، كاهن هەمی دەمان دچنە د ژۆرا ئێكێ ڤە و ب رێورەسمێن پەرستنێ رادبن.7لێ یا دوویێ ب تنێ سەرۆككاهن ساڵێ جارەكێ دچیتە د ژۆرڤە و بێ خوین ناچیت، كو بۆ خۆ و بۆ گونەهێن خەلكی ژ نەزانین كرین، پێشكێش دكەت.[e] 8ب ڤێ چەندێ گیانێ پیرۆز ئاماژەی ددەت، كو رێكا جهێ هەری پیرۆز هێشتا نەهاتیە ڤەكرن، هندی پەرستگەها ئێكێ مابیت.9ئەڤە ژی هێمایەكە بۆ وی سەردەمی، ئەوێ تێدا پێشكێشی و قوربان دهێنە پێشكێشكرن، ئەوێن كو نەشێن وژدانا وی كەسی پاقژ بكەن یێ پەرستنێ دكەت.10ئەڤە ب تنێ گرێدای خوارن و ڤەخوارن و شویشتنێن جودا جودانە، رێورەسمێن لەشكانینە، هاتینە دانان تاكو دەمێ چاكسازیێ بهێت.11لێ نوكە مەسیح یێ هاتی وەكو سەرۆككاهنێ تشتێن باش یێن پاشەڕۆژێ. ئەو چوو د خیڤەتا مەزنتر و كاملتر ڤە، ئەوا نە ب دەستان هاتیە چێكرن، ئانكو ئەوا نە ژ ڤێ جیهانێ.12ئەو نە ب خوینا نێری و جانەگایان، لێ ب خوینا خۆ، جارەكێ و بۆ هەروهەر چوو د جهێ هەری پیرۆز ڤە و رزگاركرنا هەتا هەتایی بۆ مە ب دەست ڤە ئینا.13ئەگەر خوینا نێری و گایان و خولیا نێهگۆنكەكێ[f]  كو ب سەر هەڕمیان دا درەشینن، وان بۆ پاقژكرنا لەشی پیرۆز دكەت،14پا چەند پتر خوینا مەسیحی، ئەوێ خۆ بێكێماسی ب هێزا گیانێ پیرۆزێ هەروهەر بۆ خودێ پێشكێش كری، دێ وژدانا مە ژ وان كریاران پاقژ كەت یێن مرۆڤی بەرەڤ مرنێ دبەن، دا پەرستنا خودایێ زیندی بكەین.15ژ بەر ڤێ چەندێ ئەو ناڤبەینكارێ پەیمانەكا نویە، داكو یێن گازیكری میراتێ هەتا هەتایی یێ سۆز پێ هاتیە دان وەرگرن، چنكو مرنەكێ روی دا، ئەو ژ گونەهێن د پەیمانا پێشین دا هاتینە كرن رزگار كرن.16ئەگەر وەسیەت[g]  هەبیت، پێدڤیە مرنا وەسیەتكەری بهێتە پشتڕاستكرن،17چنكو وەسیەت ل گەل مرنێ دكەڤیتە كاری، وێ چ هێز ژی نینە هندی وەسیەتكەر یێ ساخ بیت.18ژ بەر ڤێ ئەگەرێ پەیمانا پێشین ژی بێ خوین نە ئێخستیە كاری.19چنكو مووسای، پشتی كو هەر فەرمانەكا ل گۆر دەستووری بۆ هەمی گەلی راگەهاندی، خوینا جانەگا و نێریان ئینا ل گەل ئاڤێ و هریا سۆر و زوفایێ[h]  ب سەر پەرتووك و هەمی گەلی دا رەشاند.20گۆت: «ئەڤە خوینا وێ پەیمانێیە[i]  یا كو خودێ فەرمان پێ كری.»[j] 21هەروەسا ئەو خوین ب سەر خیڤەتێ و هەمی ئامانێن بۆ پەرستنێ دهاتنە ب كار ئینان رەشاند.22ل گۆر دەستووری پڕانیا تشتان ب خوینێ پاقژ دبن و لێبورینا گونەهێ ژی بێی رشتنا خوینێ نابیت.[k] خۆگۆریكرنا مەسیحی گونەهان رادكەت 23لەوما دڤیا لبەرچێكریێن تشتێن ئەسمانی ب ڤان رێورەسمان بهێتە پاقژكرن، لێ تشتێن ئەسمانی ب خۆ ب قوربانیێن باشتر ژ ڤان رێورەسمان بهێنە پاقژكرن.24چنكو مەسیح نەچوویە پیرۆزگەها دەستكرد كو ل بەر یا رەسەن هاتیە چێكرن، لێ چوویە د ئەسمانی ب خۆ دا، دا نوكە ژ پێخەمەت مە ل بەرامبەری خودێ ئامادە بیت.25نە چنكو ئەو دێ چەندین جاران خۆ پێشكێش كەت، هەروەكو سەرۆككاهن هەر ساڵ جارەكێ ب خوینەكێ كو نە یا ویە دچیتە د جهێ هەری پیرۆز ڤە.26ئەگەر وەسا با، پێدڤی بوو مەسیحی هەر ژ دامەزراندنا جیهانێ گەلەك جاران ئازار كێشابان. لێ نوكە ل دویماهیا سەردەمان ئەو جارەكێ و بۆ هەروهەر دیار بوو، دا ب خۆگۆریكرنا خۆ گونەهێ راكەت.27كا چەوا بۆ مرۆڤان هاتیە دانان كو ب تنێ جارەكێ بمرن و پشتی هنگی دادكرنە،28وەسا مەسیح ژی ژ بەر راكرنا گونەهێن گەلەكان ب تنێ جارەكێ هاتە پێشكێش كرن. ئەو دێ بۆ جارا دوویێ دیار بیت، نە ژ بەر راكرنا گونەهان، لێ ژ بەر قورتالكرنا وان یێن چاڤەڕێیا وی دكەن.
a.  9‏:4 q مەننا: ل فەرهەنگۆكێ بنێڕە.
b.  9‏:5 q خەڕۆب: جۆرەكێ فریشتەیانە. ل فەرهەنگۆكێ بنێڕە.
c.  9‏:5 q قەپاغا كەفارەتێ: بانێ سندوقا پەیمانێ بوو. ل فەرهەنگۆكێ بنێڕە. 
d.  9‏:1‏-5 دەركەفتن 25‏:10 تاكو 27‏:19
e.  9‏:7 پەرستن و پیرۆزی 16‏:1‏-34
f.  9‏:13 q نێهگۆنك: گۆلكا مێ. ل فەرهەنگۆكێ بنێڕە نێهگۆنكا سۆر*.
g.  9‏:16 q وەسیەت: ب یونانی هەمان پەیڤ بۆ ‹وەسیەت› و ‹پەیمان›ێ دهێتە بكارئینان. 
h.  9‏:19 q زوفا: ب یونانی دبێژنێ ‹هوسسۆپ› كو گیایەكێ بێهنخۆشە. ل فەرهەنگۆكێ ل هوسسۆپ* بنێڕە. 
i.  9‏:20 q خوینا وێ پەیمانێیە: ئانكو ئەو خوینا پەیمان ب رێكا وێ دهێتە پەسەندكرن.
j.  9‏:19‏-20 دەركەفتن 24‏:3‏-8
k.  9‏:22 پەرستن و پیرۆزی 17‏:11

عیبرانی   به‌شێ 8عیبرانی   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 10مەسیح بۆ جارەكێ و هەتا هەتایێ خۆ كرە قوربان 1دەستوور سیتافكا تشتێن باش یێن پاشەڕۆژێیە، لێ نە دەق و دەق وێنەیێ وان تشتان ب خۆیە. لەوما ئەو ب هەمان قوربانێن ساڵ ب ساڵ ب بەردەوامی دهێنە پێشكێشكرن، قەت نەشێت وان كەسان كامل بكەت یێن بۆ پەرستنێ دهێن.2ئەگەر شیابا، ما ژ پێشكێشكرنێ نەرادوەستیان؟ چنكو دا پەرستڤان جارەكێ بۆ هەتا هەتایێ پاقژ بن و ئێدی هەستكرن ب گونەهێ نەدما.3لێ ئەڤ قوربانە ساڵ ب ساڵ گونەهێن وان دئیننە بیرا وان.4چنكو خوینا گا و نێریان مەحالە گونەهان راكەت.5لەوما دەمێ مەسیح هاتیە د جیهانێ دا گۆت:«تە قوربان و پێشكێشی نەڤیان،6تۆ ب قوربانیێن سۆتنێ و قوربانیێن پاقژبوونێ ژ گونەهێ دلخۆش نەبووی.7هنگی من گۆت: ‹ئەڤە ئەز هاتم، هەی خودێ، دا حەزا تە ب جهـ بینم،كا چەوا د پەرتووكێ دا دەربارەی من هاتیە نڤیسین.›»[a] 8ئەوی ل سڵال گۆت: «تە قوربان و پێشكێشی و قوربانیێ سۆتنێ و قوربانیێن ژ بەر گونەهێ دهێنە دان نەڤیان، نە ژی پێ دلخۆش بووی،» (ئەوێن ل دویڤ دەستووری دهێنە پێشكێشكرن.)9پاشی دبێژیت: «ئەڤە ئەز هاتم، دا حەزا تە ب جهـ بینم.» یا ئێكێ لاددەت، دا یا دوویێ بنەجهـ بكەت.10هۆسا عیسایێ مەسیح حەزا خودێ ب جهـ ئینا، كو جارەكێ و بۆ هەروهەر لەشێ خۆ پێشكێش كر، ب ڤی چەندێ ئەم هاتینە پیرۆزكرن.11هەر كاهنەك رۆژ ب رۆژ رادبیت خزمەتێ دكەت و ب دووبارەكرنا بەردەوام هەمان قوربانان پێشكێش دكەت، ئەوێن قەت نەشێن گونەهان راكەن.12لێ دەمێ ڤی كاهنی[b]  ب تنێ ئێك قوربانی ژ بەر گونەهان بۆ هەتا هەتایێ پێشكێش كری، ل دەستێ راستێ یێ خودێ روینشت.13ژ هنگی وەرە ئەو یێ چاڤەڕێیە تاكو دوژمنێن وی وەكو تەختەپێ بۆ پێیێن وی بهێنە دانان.14چنكو وی ب قوربانەكی هەتا هەتایێ ئەو كامل كرن یێن دهێنە پیرۆزكرن.15گیانێ پیرۆز ژی بۆ مە شاهدەییێ ددەت. ل پێشیێ دبێژیت:16«ئەڤەیە ئەو پەیمانا ئەز دێ پشتی وان رۆژان ل گەل وان گرێ دەم، خودان دبێژیت،ئەز دێ دەستوورێ خۆ كەمە د دلێ وان دا17پاشی دبێژیت:«ئەز ئێدی ب ئێكجاری گونەهـ و سەرپێچیێن وان نائینمە بیرا خۆ.»[c] 18ل كیرێ لێبورینا وان تشتان هەبیت، ئێدی قوربانی ژ بەر گونەهێ نابیت.شیرەت بۆ خۆڕاگریێ و هشیاركرن ژ پاشگەزبوونێ 19لەوما گەلی خویشك و برایان، مادەم مە پشتڕاستی یا هەی كو ئەم ب خوینا مەسیحی دشێین بچینە د جهێ هەری پیرۆز ڤە،20ب رێكەكا نوی و زیندی د پەردەی را، ئانكو د لەشێ خۆ را، وی بۆ مە یا ڤەكری،21هەروەسا مادەم مە كاهنەكێ مەزن ل سەر مالا خودێ هەیە،22بلا ئەم ل گەل دلەكێ راست ب باوەریەكا كامل، دلێن مە ب رەشاندنێ[d]  د پاقژكری ژ وژدانەكا خراب و لەشێن مە د شویشتی ب ئاڤەكا پاقژ، نێزیكی خودێ ببین.23بلا ئەم بێی دوودلی خۆ قاییم ب دانپێدانا هیڤیا خۆ ڤە بگرین، چنكو ئەوێ سۆز دای جهێ باوەریێیە.24هەروەسا بلا هزرا خۆ د هندێ دا بكەین كا چەوا ئێكودوو هانبدەین بۆ حەزژێكرنێ و كارێن چاك.25بلا دەست ژ كۆمبوونێ ل گەل ئێكودوو بەرنەدەین، هەروەكو بوویە نەریتێ هندەكان، لێ ئێكودوو هانبدەین و هندی هوین ببینن كو رۆژا خودانی یا نێزیك دبیت پتر وە بكەن .26چنكو ئەگەر ئەم ب ئەنقەستی ل سەر گونەهكرنێ بەردەوام ببین، پشتی كو مە راستی نیاسی، ئێدی چ قوربانی نینن گونەهان راكەن،27لێ ب تنێ چاڤەڕێكرنەكا ب ترس یا هەی ژ بەر دادكرنێ و ئاگرەكێ دژوار كو دێ دوژمنێن خودێ داعویریت.28هەر كەسێ سەرپێچیا دەستوورێ مووسای كربا و دوو یان سێ كەسان شاهدەیی ل سەر دابا، ئەو بێی دلۆڤانی دهاتە كوشتن.[e] 29ئەڤجا ب دیتنا هەوە، ئەوێ كوڕێ خودێ بێڕێز كری و خوینا پەیمانێ یا ئەو پێ هاتیە پیرۆزكرن وەكو تشتەكێ هەڕمی دیتی و سڤكاتی ب گیانێ كەرەمێ كری، هەژی سزایەكێ چەند دژوارترە؟30چنكو ئەم وی دنیاسین یێ گۆتی: «یا منە تۆلڤەكرن، ئەز دێ سزایێ دروست دەم.»[f]  هەروەسا گۆتیە: «خودان دێ گەلێ خۆ داد كەت.»[g] 31تشتەكێ ب ترسە كو مرۆڤ بكەڤیتە دەستێ خودایێ زیندی.32رۆژێن بەرێ بیننە بیرا خۆ، پشتی هوین هاتینە رۆناهیكرن، دەمێ هەوە خۆ ل بەر هەڤڕكیەكا دژوار یا پڕی ئازار گرتی.33هوین ژ لایەكی ڤە ب ئاشكرایی تووشی ئاخفتنێن كرێت و تەنگاڤیان بوون و ژ لایەكێ دی ڤە بوونە هەڤپشكێن وان كەسان یێن هەمان تشت ب سەری هاتی.34هوین بوونە هەڤپشكێن دەردێ وان یێن د زیندانێ دا و هەوە ب دلشادی قەبیل كر دەمێ مالێ هەوە هاتیە تالانكرن، چنكو هەوە دزانی كو مالەكێ باشتر یێ ژ ناڤ ناچیت، هەوە یێ ل ئەسمانان هەی.35لەوما دەست ژ پشتڕاستیا خۆ بەرنەدەن، چنكو وێ خەلاتەكێ مەزن یێ هەی.36هوین د پێدڤی خۆڕاگریێنە، داكو پشتی هوین حەزا خودێ ب جهـ دئینن، ئەوا سۆز پێ هاتیە دان وەرگرن.37هەروەكو هاتیە نڤیسین:«پشتی دەمەكێ گەلەك كورت،38لێ راستدارێ من، دێ ب باوەریێ ژیتو ئەگەر خۆ پاشڤە كێشا، دلێ من ب وی خۆش نابیت.»[h] 39لێ ئەم نە ژ وانین یێن خۆ پاشڤە دكێشن و د ئەنجام دا ژ ناڤ دچن، ئەم ژ وانین یێن باوەری هەی و د ئەنجام دا خۆ دپارێزن.
a.  10‏:7 زەبوور 40‏:6‏-8
b.  10‏:12 مەبەست پێ مەسیحە.
c.  10‏:16‏-17 یەرمیا 31‏:33‏-34
d.  10‏:22 مەبەست پێ رەشاندنا خوینا قوربانیە، كو گونەهان ژ سەر مرۆڤی رادكەت. بنێڕە عیبرانی 9‏:19‏-22
e.  10‏:28 گۆتارا مووسای 17‏:6
f.  10‏:30 گۆتارا مووسای 32‏:35
g.  10‏:30 گۆتارا مووسای 32‏:36؛ زەبوور 135‏:14
h.  10‏:38 حەبەقوق 2‏:3‏-4

عیبرانی   به‌شێ 9عیبرانی   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 11شاهدێن باوەریێ 1باوەری پشتڕاستیە ژ وان تشتێن مرۆڤی هیڤی پێ هەی و بێگۆمانیە ژ وان تشتێن ناهێنە دیتن.2ب باوەریێ بابكال ژ لایێ خودێ ڤە هاتنە پەسەندكرن.3ب باوەریێ ئەم تێدگەهین كو جیهان ب پەیڤا خودێ هاتیە ئافراندن، ئەڤجا تشتێن دهێنە دیتن ژ تشتێن نەهێنە دیتن چێبووینە.4ب باوەریێ هابیلی پێشكێشیەكێ باشتر ژ یێ قایینی[a]  پێشكێشی خودێ كر. هەر ب وێ باوەریێ شاهدەیی بۆ هاتە دان كو یێ راستدارە، دەمێ خودێ رازیبوونا خۆ ل سەر قوربانێن وی دیار كری. ب باوەریێ ئەو هێشتا دئاخڤیت، هەر چەندە یێ مری.5ب باوەریێ حەنۆخ[b]  بۆ ئەسمانی هاتە ڤەگوهاستن[c] ، دا مرنێ نەبینیت، ئێدی ئەو نەهاتە دیتن، چنكو خودێ ئەو ڤەگوهاست. بەری ڤەگوهاستنا وی شاهدەیی بۆ هاتە دان كو ئەوی خودێ رازی كر.6بێی باوەریێ ژی مەحالە مرۆڤ خودێ رازی بكەت، چنكو پێدڤیە ئەوێ خۆ نێزیكی خودێ بكەت، باوەری هەبیت كو خودێ یێ هەی و خەلاتی ددەتە وان یێن قەستا وی دكەن.7ب باوەریێ نوحی ژ ترسا خودێ گەمیەك ژ بۆ قورتالكرنا مالا خۆ چێكر، دەمێ دەربارەی رویدانێن هێشتا نەهاتینە دیتن هاتیە ئاگەهداركرن.[d]  ب وێ باوەریێ جیهان گونەهبار كر و بوو میراتگرێ راستداریا كو ب باوەریێ دهێت.8ب باوەریێ ئیبراهیمی گوهداری كر، دەمێ هاتیە گازیكرن كو دەركەڤیتە وی جهی یێ ل بەر بوو ب میرات وەرگریت، ئەو دەركەفت و نەدزانی بۆ كیڤە دچیت.9ب باوەریێ ئەو مشەختبوو ئەردێ سۆزپێدای، ئەو هەروەكو ل ئەردەكێ بیانی بیت د بن خیڤەتان ڤە ئاكنجی بوو، ل گەل ئیسحاقی و یەعقوبی، هەڤمیراتێن وی د هەمان سۆزێ دا.10چنكو ئەو چاڤەڕێی وی باژێڕی بوو یێ بنیاتەكێ قاییم هەی، كو ئەندازیار و ئاڤاكەرێ وی خودێیە.11ب باوەریێ ئیبراهیمی هێز بۆ زاڕۆكئینانێ وەرگرت، هەر چەندە ئەو یێ پیر بوو و سارا ب خۆ ژی یا خرش بوو[e] ، چنكو ئەو یێ پشتڕاست بوو كو ئەوێ سۆز دای جهێ باوەریێیە.12لەوما ژ كەسەكێ وەكو ئێكێ مری دویندەهەك پەیدا بوو، ژمارەیا وان تەمەت ستێرێن ئەسمانی و تەمەت خیزێ ل سەر كنارێ دەریایێ ناهێتە هژمارتن.[f] 13ئەو هەمی د باوەریێ دا مرن و سۆز ب دەست خۆ ڤە نەئینا، لێ ژ دویر ڤە دیتن و بخێرهاتنا وان كر و دانپێدان كر كو ئەو ل سەر ئەردی د هاڤی[g]  و بیانینە.14ئەوێن تشتێن هۆسا دبێژن، ئاشكرا دكەن كو بۆ خۆ ل وەڵاتەكی دگەڕیێن.15ئەگەر ئەوان بیریا وی جهێ ژێ دەركەفتین كربا، دا وان دەلیڤە بۆ ڤەگەڕیانێ هەبیت.16لێ ل شوینا وێ چەندێ مەرەقا وان وەڵاتەكێ باشتر بوو، ئانكو وەڵاتەكێ ئەسمانی. لەوما خودێ ب شەرم نابینیت كو ب خودایێ وان بهێتە بناڤكرن، چنكو وی بۆ وان باژێڕەك ئامادە كریە.17ب باوەریێ ئیبراهیمی ئیسحاق وەكو قوربان پێشكێش كر، دەمێ خودێ ئەو ئێخستیە د تاقیكرنێ دا.[h]  ئەوێ سۆز بۆ وی هاتینە دان ئێكانەیێ خۆ پێشكێش كر،18سەبارەت وی خودێ گۆتیە: «دویندەها تە دێ ژ ئیسحاقی هێتە هژمارتن.»[i] 19ئیبراهیمی د دلێ خۆ دا دگۆت كو خودێ دشێت مریان راكەتەڤە. ب شێوەیەكێ هێماكی[j]  كوڕێ خۆ، وەكو ئێكێ ژ ناڤ مریان رابووی، وەرگرتەڤە.20ب باوەریێ ئیسحاقی داخوازا بەرەكەتێ، دەربارەی رویدانێن پاشەڕۆژێ، بۆ یەعقوب و عیسۆی كر.21ب باوەریێ یەعقوبی، دەمێ ل بەر مرنێ، داخوازا بەرەكەتێ بۆ هەر ئێك ژ كوڕێن یوسڤی كر و خۆ خواركرە سەر دەستكێ گۆپالێ خۆ و سەرێ خۆ بۆ خودێ چەماند.22ب باوەریێ یوسڤی دەمێ ل بەر مرنێ بەحسێ دەركەفتنا گەلێ ئیسرائیل كر و دەربارەی هەستیێن خۆ ئەو راسپاردن.[k] 23ب باوەریێ مووسا دەمێ ژ دایك بووی، سێ هەیڤان ژ لایێ دای و بابێن وی ڤە هاتە ڤەشارتن، چنكو وان دیت كو زاڕۆك یێ جوانە و ژ فەرمانا پاشای نەترسیان.24ب باوەریێ مووسا، دەمێ مەزن بووی، رازی نەبوو كو ب كوڕێ كچا فیرعەونی[l]  بهێتە بناڤكرن.25وی ب باشتر دیت كو ل گەل گەلێ خودێ سڤكاتی پێ بهێتە كرن، نەكو خۆشیا گونەهێ یا دەمكی هەبیت.26وی ئەڤ شەرمزاریا ژ پێخەمەت مەسیحی ب سامانەكێ مەزنتر ژ گەنجینەیێن مسرێ دانا، چنكو چاڤێ وی ل خەلاتی بوو.27ب باوەریێ وی مسر هێلا، بێی كو ژ تۆڕەبوونا پاشای بترسیت. وی خۆڕاگری كر، هەروەكو وی ببینیت یێ كو ناهێتە دیتن.28ب باوەریێ وی جەژنا دەربازبوونێ[m]  كر و خوینا وێ رەشاند، داكو ئەوێ نەخری دكوشتن، وان نەهنگێڤیت.29ب باوەریێ ئیسرائیلی د دەریایا سۆر را دەرباز بوون، هەروەكو ل سەر هشكاتیێ، لێ دەمێ مسریان بزاڤ كری ژێ دەرباز ببن، خەندقین.30ب باوەریێ شویرهێن ئەریحا هەڕفتن، پشتی ئەو حەفت رۆژان ل دۆر وێ زڤڕین[n] .31ب باوەریێ راحابا لەشفرۆش ل گەل نەگوهداران ژ ناڤ نەچوو، چنكو ب ئاشتیانە بخێرهاتن ل سیخوڕان كر[o] .32چ دی بێژم؟ من دەم نینە بەحسێ گدعۆن و باراق و شەمشون و یەفتاح و داوود و ساموئێل و پێغەمبەران بكەم.33ئەوان ب باوەریێ پاشایەتی بندەست كرن، دادپەروەری ب جهـ ئینا، سۆز ب دەست خۆ ڤە ئینان، دەڤێ شێران گرێ دا،34هێزا ئاگری ڤەمراند، ژ دەڤێ شیری رزگار بوون، د ناڤ لاوازیێ دا هێز ب دەست خۆ ڤە ئینا، د شەڕی دا بوونە هێزدار، لەشكەرێن بیانیان راتەقاندن،35ژنكان مریێن خۆ ب ساخی وەرگرتنەڤە. هندەكێن دی ژی هاتنە ئەشكەنجەدان و قەبیل نەكر بهێنە ئازاد كرن، داكو ل رۆژا رابوونێ بگەهنە ژیانەكا باشتر.36هندەكێن دی كەفتنە د تاقیكرنا سڤكاتیپێكرنێ و قامچیلێدانێ دا، هەروەسا زنجیركرن و زیندانكرنێ.37هاتنە بەربارانكرن، ب مشاری هاتنە قەدكرن، ب دربێ شیری هاتنە كوشتن، د پیستێ پەز و بزنان دا گەڕیان، ب هەژاری، تەپەسەركری و ستەملێكری.38جیهان نە یا هەژی وان بوو. ئەو دەربەدەری بیابان و چیا و شكەفت و كونێن بن ئەردی بوون.39ئەڤ هەمی مرۆڤە، سەرەڕای كو ژ ئەگەرێ باوەریا وان هاتنە پەسەندكرن، لێ وان سۆز ب دەست خۆ ڤە نەئینا،40چنكو خودێ پێشوەخت تشتەكێ باشتر بۆ مە ئامادە كریە، داكو ئەو بێی مە نەهێنە كاملكرن.
a.  11‏:4 كوڕێ ئادەمیە و برایێ هابیلیە، هندەك دبێژنێ ‹قابیل›. ل فەرهەنگۆكێ بنێڕە.
b.  11‏:5 q حەنۆخ: بابێ باپیرێ نوح پێغەمبەریە، هندەك دبێژنێ ‹ئدریس›.
c.  11‏:5 بەرەبابێ حەفتێیە ژ كوڕێن ئادەمی، ئەو بەری تووفانێ دژیا. دەستپێكرن 5‏:18‏-24
d.  11‏:7 دەستپێكرن 6‏:14‏-22
e.  11‏:11 دەستپێكرن 18‏:11‏-12؛ 21‏:1‏-7
f.  11‏:12 دەستپێكرن 22‏:17
g.  11‏:13 q هاڤی: ئەوێ ژ نەچاری وەڵاتێ خۆ هێلای.
h.  11‏:17 دەستپێكرن 22‏:1‏-14
i.  11‏:18 دەستپێكرن 21‏:12
j.  11‏:19 q هێماكی: رەمزی
k.  11‏:22 یوسڤی وەسیەت كر كو پشتی مرنا وی، هەستیێن وی ژ مسرێ ببەنە ئەردێ سۆزپێدای. بنێڕە دەستپێكرن 50‏:24‏-25
l.  11‏:24 دەركەفتن 2‏:1‏-15
m.  11‏:28 دەركەفتن 12‏:1‏-13 و ل فەرهەنگۆكێ بنێڕە جەژنا دەربازبوونێ*
n.  11‏:30 یەشوع 6‏:1‏-21
o.  11‏:31 یەشوع 2‏:1‏-24؛ 6‏:22‏-25

عیبرانی   به‌شێ 10عیبرانی   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 12بەرێ خۆ بدەنە عیسای و د خۆڕاگر بن 1لەوما، مادەم ئەم ب جەماوەرەكێ هۆسا مەزن[a]  یێ شاهدان د دەور داینە، دا هەر بارەكی و گونەهێن ب ساناهی د مە دئالیێن، بهاڤێژین و د وێ غاردانێ دا یا ل بەر مە هاتیە دانان، ب خۆڕاگری بكەینە غار.2بەرێ مە ل عیسای بیت، داهێنەر و تەمامكەرێ باوەریا مە، ئەوێ ژ پێخەمەت دلشادیا ل بەر وی هاتیە دانان، خۆ ل بەر خاچێ گرتی و شەرمزاریا وێ ب پشت گوهـ ڤە هاڤێتی، ئەڤجا ل رەخێ راستێ یێ تەختێ خودێ روینشتی.3هزرێ د وی دا بكەن یێ خۆ ل بەر ڤێ هەمی دژایەتیا گونەهكاران گرتی، داكو هوین نەوەستیێن و دلسار نەبن.4د خەباتا دژی گونەهێ دا، هێشتا هەوە تا خوینێ بەرخۆدان نەكریە.5هەوە ئەو هاندان ژ بیر كریە یا هەوە رادسپێریت، كو هەوە ب ‹كوڕ› ب ناڤ دكەت:«كوڕێ من، سڤكاتیێ ب تەمبیكرنا خودانی نەكە،6چنكو ئەوێ خودان حەز ژێ دكەت، تەمبی دكەت،هەر ئێكێ خودان وی وەكو كوڕێ خۆ قەبیل دكەت، قامچی ددەت.»[b] 7ئەڤجا خۆ ل بەر تەمبیكرنێ بگرن، خودێ وەكو كوڕێن خۆ سەرەدەریێ ل گەل هەوە دكەت. ما كیژان كوڕە بابێ وی، وی تەمبی ناكەت؟8لێ ئەگەر هوین ژ وێ تەمبیكرنێ د بێبەهر بن، ئەوا هەمی كوڕ تێدا پشكدار دبن، هنگی هوین بیژینە، نە كوڕێن وینە.9زێدەباری ڤێ چەندێ، مە بابێن لەشكانی هەنە، ئەم تەمبی دكرین و مە رێز ل وان دگرت. ما ئەم هێشتا گەلەك پتر ملكەچی بابێ خۆ یێ روحانی نابین، داكو بژین؟10ئەوان بۆ دەمەكێ كورت، ل دویڤ یا وان دیتی كو باشە، ئەم تەمبی كرین، لێ خودێ بۆ مفایێ مە ب تەمبیكرنا مە رادبیت، دا ئەم پیرۆز ببین، هەروەكو ئەو یێ پیرۆزە.11هەر تەمبیكرنەك دەمێ دهێتە كرن یا خۆش نینە، لێ یا ب ژانە. سەرەڕای وێ چەندێ ل دویماهیێ بەرهەمێ ئاشتیانە كو راستداریە، ددەتە وان كەسان یێن پێ هاتینە مەشقدان.12ئەڤجا دەستێن خۆ یێن سستبووی و چۆكێن خۆ یێن خاڤبووی پەیت بكەن،13بۆ پێیێن خۆ رێكێن راست چێكەن، داكو پارچەیا لەنگ ژ جهـ نەچیت، لێ ساخ ببیت.ئاگەهداركرن ژ رەتكرنا كەرەما خودێ 14بۆ ئاشتیێ ل گەل هەمی كەسان بزاڤێ بكەن، هەروەسا بۆ پیرۆزیێ، ئەوا بێی وێ كەس خودانی نابینیت.15هەوە های ژێ هەبیت نەكو كەسەك ب كەرەما خودێ را نەگەهیت و رەهەكا تەحل د ناخێ هەوە دا وەرارێ نەكەت، كو ببیتە ئەگەرێ ئارێشەیێ و ب رێكا وێ رەهێ گەلەك كەس بهەڕمن،16نەكو ئێك ببیتە كەسەكێ دەهمەنپیس یان رێزێ ل پیرۆزیێ ناگریت وەكو عیسۆی، ئەوێ ژ پێخەمەت خوارنەكا ب تنێ نەخریبوونا خۆ فرۆتی.17هوین دزانن پشتی هنگی، دەمێ وی ڤیای ببیتە میراتگرێ بەرەكەتێ، ئەو هاتە رەتكرن، چنكو دەلیڤە بۆ لخۆزڤڕینێ نەدیت، هەر چەندە وی ب رۆندكان داخواز كر.18هوین نەهاتنە نك چیایەكی[c]  كو هوین دشێن دەست بكەنێ، ئاگرەكێ ب گوڕی، تاریاتیێ، مژ و موورانێ، باڕۆڤەیێ،19دەنگێ بۆڕیزانێ[d]  و دەنگێ ئێكێ دئاخڤیت كو یێن ئەو بهیستی، هیڤی كرین ئێدی ئاخفتنەكا دی بۆ وان نەهێتە گۆتن.20چنكو ئەو نەشیان خۆ ل بەر وی تشتی بگرن یێ فەرمان پێ هاتی: «خۆ ئەگەر گیانەوەرەك ژی دەستێ خۆ بكەتە چیای، دڤێت بهێتە بەربارانكرن.»[e] 21ئەو دیمەن هند یێ ب ترس بوو، تاكو مووسای گۆت: «ئەز یێ بەهتیمە و دلەرزم.»[f] 22لێ هوین هاتنە نك چیایێ سییۆنێ، باژێڕێ خودایێ زیندی، ئورشەلیما ئەسمانی، نك ئاهەنگەكێ كو فریشتەیێن بێ هژمار خڕڤەكرین،23نك جڤاكا نەخریێن تۆماركری د ئەسمانان دا، نك خودێ، دادوەرێ هەمیان، نك گیانێ راستدارێن هاتینە كاملكرن،24نك عیسای، ناڤبەینكارێ پەیمانا نوی و نك خوینا رەشاندی[g]  كو تشتەكێ باشتر ژ گۆتنا خوینا هابیلی[h]  دبێژیت.25هشیار بن ئەوێ دئاخڤیت رەت نەكەن. چنكو مادەم ئەو قورتال نەبوون یێن ئەو رەتكری[i]  یێ كو ئاگەهداری ل سەر ئەردی داینە وان، ئەڤجا چەند مسۆگەرترە كو ئەم رزگار نابین، ئەگەر ئەم پشتا خۆ بدەینە وی یێ ژ ئەسمانی مە ئاگەهدار دكەت؟26هنگی دەنگێ وی ئەرد هەژاند، لێ نوكە سۆز یا دای و دبێژیت: «جارا بهێت ئەز دێ ب ئێكجاری، نە ب تنێ ئەردی، لێ ئەسمانی ژی هەژینم.»[j] 27گۆتنا «جارا بهێت ب ئێكجاری» دیار دكەت كو تشتێن دهێنە هەژاندن، ئانكو تشتێن چێكری، ژ ناڤ دچن، دا ب تنێ ئەو بمینن یێن ناهێنە هەژاندن.28لەوما، ژ بەر كو ئەم پاشایەتیەكا ناهێتە هەژاندن وەردگرین، بلا ئەم سوپاسیا خودێ بكەین و وەسا وی بپەرێسین، ب شێوازەكی كو جهێ رەزامەندیا وی بیت، ئەو شێواز یێ ب خودێترسی و سەهمگرتن بیت.29چنكو «خودایێ مە ئاگرەكێ خۆرەكە.»[k] 
a.  12‏:1 دەق و دەق: ‹عەورەكێ هۆسا مەزن›.
b.  12‏:6 پەند 3‏:11‏-12
c.  12‏:18 مەبەست پێ چیایێ سینایە. بنێڕە دەركەفتن 19‏:16‏-19
d.  12‏:19 q بۆڕیزان: ب عەرەبی دبێژنێ ‹بوق›.
e.  12‏:20 دەركەفتن 19‏:12‏-13
f.  12‏:21 گۆتارا مووسای 9‏:19
g.  12‏:24 q خوینا رەشاندی: خوینا مەسیحیە ئەوا هاتیە رشتن و ب وێ رشتنێ پەیمانا نوی كەفتە كاری. رشتنا خوینا وی وەكو رەشاندنا وێ خوینێیە ئەوا مووسای ئەنجامدای، كو ب وێ رەشاندنێ پەیمانا كەڤن كەفتە كاری. بنێڕە دەركەفتن 24‏:3‏-8؛ مەتتا 26‏:26‏-29
h.  12‏:24 بنێڕە دەستپێكرن 4‏:10؛ عیبرانی 11‏:4
i.  12‏:25 q یێن ئەو رەتكری: ئانكو یێن مووسا رەتكری.
j.  12‏:26 حەگەی 2‏:6
k.  12‏:29 گۆتارا مووسای 4‏:24

عیبرانی   به‌شێ 11عیبرانی   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » عیبرانی »   به‌شێ 13خزمەتا ب دلێ خودێ 1بلا حەزژێكرنا برایانە یا بەردەوام بیت.2مێڤانداریا بیانیان ژ بیر نەكەن، چنكو ب ڤێ چەندێ هندەك كەسان فریشتە مێڤان كرینە، بێی كو بزانن.3زیندانكریان بیننە بیرا خۆ، هەروەكو هوین ل گەل وان د زیندانكری بن، ستەملێكریان ژی بیننە بیرا خۆ، هەروەكو ستەم ل هەوە بهێتە كرن.4بلا هەڤژینیێ ل نك هەر ئێكی رێز هەبیت، نڤینێن هەڤژینیێ د هەڕمی نەبن. چنكو خودێ دێ كەسێن بێنامویس و دەهمەنپیسان سزا دەت.5بلا شێوازێ ژیانا هەوە یا بێ حەزژێكرنا پارەی بیت. ب وی تشتێ هەوە هەی د رازی بن، چنكو خودێ گۆتیە:«ئەز چ جاران دەستان ژ تە بەرنادەم،6لەوما ئەم دشێین ب پشتڕاستی ڤە بێژین:«خودان هاریكارێ منە،7رێبەرێن خۆ بیننە بیرا خۆ، ئەوێن پەیڤا خودێ بۆ هەوە گۆتی. ل ئەنجامێ شێوازێ ژیانا وان بنێڕن و چاڤ ل باوەریا وان بكەن.8عیسایێ مەسیح، دوهی و ئەڤرۆ و هەتا هەتایێ، وەكو خۆیە.9بلا فێركرنێن جۆرا و جۆر و بیانی هەوە ڤاڕێ نەكەن. باشە دل ب كەرەمێ بهێتە قاییم كرن، نە ب خوارنێن تایبەت، یێن كو مفای ناگەهیننە وان یێن ل سەر دچن.10مە قوربانگەهەكا هەی، ئەوێن خزمەتا پەرستگەهێ دكەن، ماف نینە ژێ بخۆن.11ئەو گیانەوەرێن خوینا وان ب دەستێ سەرۆككاهنی، وەكو قوربانیێ گونەهان، دهێتە د پیرۆزگەهێ ڤە، لەشێ وان ژ دەرڤەی خیڤەتگەهێ دهێتە سۆتن.[a] 12لەوما عیسای ژی ژ دەرڤەی دەرگەهێ باژێڕی ئازار كێشا، داكو گەلێ خۆ ب خوینا خۆ پیرۆز بكەت.13ئەڤجا دا بچینە نك وی، ژ دەرڤەی خیڤەتگەهێ و شەرمزاریا وی هەلگرین.14چنكو ل ڤێرێ مە باژێڕەك نینە كو بمینیت، لێ ئەم د هزرەتا باژێڕێ پاشەڕۆژێ داینە.15ئەڤجا دا ب رێكا عیسای، قوربانێ كو پەسنە[b]  هەردەم پێشكێشی خودێ بكەین، ئانكو بەرهەمێ وان لێڤان یێن دانپێدانێ ب ناڤێ وی دكەن.16هەروەسا كرنا قەنجیێ و دانا تشتێن هەوە هەین بۆ یێن هەوجە پشت گوهـ ڤە نەهاڤێژن، چنكو قوربانێن هۆسا[c]  خودێ دلخۆش دكەن.17گوهداریا رێبەرێن خۆ بكەن و ملكەچی وان بن، چنكو ئەو وەكو ئێكێ دێ حساب ل گەل هێتە كرن چاڤدێریێ ل گیانێ هەوە دكەن. هوین وێ چەندێ بكەن، دا ئەو ب كەیفخۆشی ب كارێ خۆ راببن، نە ب بێزاری، چنكو ئەگەر هوین وان بێزار بكەن، بۆ هەوە یا بێ مفایە.18نڤێژان بۆ مە بكەن. ئەم د پشتڕاستین كو مە وژدانەكا پاقژ یا هەی، حەز دكەین د هەمی تشتان دا رەفتارا مە یا باش بیت.19ئەز پتر داخوازێ ژ هەوە دكەم كو هوین نڤێژان بكەن، داكو زویتر ڤەگەڕمە نك هەوە.بەرەكەتداركرن 20بلا خودایێ ئاشتیێ، یێ خودانێ مە عیسا كو ب خوینا پەیمانا هەتا هەتایی شڤانێ مەزن یێ پەزیە، ژ ناڤ مریان راكریەڤە،21هەوە ب هەر تشتەكێ باش ئامادە بكەت، دا هوین حەزا وی ب جهـ بینن. بلا كارێ ب دلێ خۆ ب رێیا عیسایێ مەسیح د مە دا بكەت، هەتا هەتایێ مەزناهی بۆ وی بیت. ئامین.سڵاڤێن دویماهیێ 22داخوازێ ژ هەوە دكەم، گەلی خویشك و برایان، كو هوین ب بێهنفرەهی گوهـ بدەنە ڤان گۆتنێن هاندانێ، چنكو من بۆ هەوە ب كورتی نڤیسینە.23بزانن كو برایێ مە تیمۆتاوس یێ هاتیە ئازادكرن. ئەگەر زوی هات، ئەز دێ ل گەل وی سەرەدانا هەوە كەم.24سڵاڤان ل هەمی رێبەرێن خۆ و ل هەمی پیرۆزكریان بكەن. ئەوێن ل ئیتالیا سڵاڤان ل هەوە دكەن.25كەرەم ل سەر هەوە هەمیان بیت.
a.  13‏:11 دەركەفتن 29‏:14؛ پەرستن و پیرۆزی 16‏:27 
b.  13‏:15 q پەسن: مەدح و سەنا
c.  13‏:16 q قوربانێن هۆسا: وەكو پەسنكرنا خودێ و كرنا قەنجیێ و هاریكاریكرنا هەژاران و.. هتد.

عیبرانی   به‌شێ 12یەعقوب   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەعقوب »   به‌شێ 1سڵاڤ 1ژ من، یەعقوب، بەنیێ خودێ و خودان عیسایێ مەسیح، بۆ هەر دوازدە هۆزێن دەربەدەر، سڵاڤ.تاقیكرنا باوەریێ 2خویشك و برایێن من، دەمێ هوین دكەڤنە د تاقیكرنێن جۆراوجۆر دا، وێ چەندێ ب تەمامی وەكو دلخۆشی بهژمێرن،3چنكو هوین دزانن تاقیكرنا باوەریا هەوە، خۆڕاگرتن پێڤە دهێت.4بلا خۆڕاگرتنێ ژی كارتێكرنا خۆ یا تەمام ل سەر هەوە هەبیت، دا هوین د پێگەهشتی و كامل بن، چ كێماسی ل هەوە نەبن.5ئەگەر ئێك ژ هەوە ئاقلمەندی یا ژێ كێم بیت، بلا ژ خودێ بخوازیت و دێ بۆ وی هێتە دان. خودێ ب مەردینی و بێ گازندە ددەتە هەمیان.6لێ بلا ب باوەری بخوازیت بێی كو گۆمان د دلی دا بیت، چنكو یێ گۆمان د دلی دا بیت، وەكو پێلەكا دەریایێیە، با دئینیت و دبەت.7مرۆڤەكێ وەسا، بلا هزر نەكەت كو ئەو دێ تشتەكی ژ خودانی وەرگریت.8ئەو مرۆڤەكێ دوودلە و د هەمی كارێن[a]  خۆ دا یێ لقلقۆكە.یێ هەژار و یێ دەولەمەند 9بلا برایێ هەژار شانازیێ ب جهێ خۆ یێ بلند ببەت،10یێ دەولەمەند ژی بلا شانازیێ ب جهێ خۆ یێ نزم ببەت، چنكو ئەو دێ وەكو كولیلكا گیای ژ ناڤ چیت.11ژ بەر كو رۆژ ب گەرما خۆ یا سوژەك دهەلێت و گیای هشك دكەت، ئەڤجا كولیلكا وێ دوەریێت و جوانیا وێ نامینیت. ب هەمان شێوە ئەوێ دەولەمەند ژی دێ د ناڤ چالاكیێن خۆ دا چرمسیت.[b] خۆڕاگرتن د تاقیكرنێ دا 12خوزیكێن وی كەسی یێ د تاقیكرنێ دا خۆ رادگریت، چنكو دەمێ ئەو سەرفەراز دەردكەڤیت، دێ تانجا ژیانێ وەرگریت، ئەوا خودێ سۆزا وێ دایە حەزژێكەرێن خۆ.13دەمێ كەسەك دكەڤیتە د تاقیكرنەكێ دا، بلا نەبێژیت: «ئەز ژ لایێ خودێ ڤە یێ دهێمە تاقیكرن،» چنكو خودێ ب خرابیێ ناهێتە تاقیكرن و ئەو ب خۆ كەسێ ب خرابیێ تاقی ناكەت.14لێ هەر كەسەك ژ لایێ حەزێن خۆ ڤە دهێتە راكێشان و راخڕاندن و هۆسا ئەو دهێتە تاقیكرن.15پشتی هنگی، دەمێ حەز ب دووگیان دكەڤیت، گونەهـ ژێ دبیت، گونەهـ ژی دەمێ پێدگەهیت، مرن ژێ دبیت.16خویشك و برایێن من یێن خۆشتڤی، نەهێنە خاپاندن.17هەر دانەكا باش و هەر دیاریەكا بێكێماسی ژ سڵالە، ژ نك بابێ رۆناهیان[c]  خوار دكەڤیت، ئەوێ ناهێتە گوهۆڕین، خۆ بچویكترین سیبەرا گوهۆڕینێ ژی نینە[d] .18ل دویڤ حەزا خۆ ب رێكا پەیڤا راستیێ وی ئەم بووین[e] ، داكو ببینە خێڤەیێ[f]  ئافراندیێن وی.بهیستن و بجهئینانا پەیڤێ 19خویشك و برایێن من یێن خۆشتڤی، ڤێ چەندێ باش بزانن: بلا هەر مرۆڤەك یێ لەزگین بیت بۆ بهیستنێ، یێ لەزگین نەبیت بۆ ئاخفتنێ، یێ لەزگین نەبیت بۆ تۆڕەبوونێ،20چنكو تۆڕەبوونا مرۆڤی راستداریا خودێ ئەنجام نائینیت.21لەوما هەر پیساتی و خرابیەكا د ناخێ هەوە دا گەشە كری بهاڤێژن و ئەو پەیڤا د ناخێ هەوە دا دهێتە چاندن، ئەوا دشێت گیانێ هەوە قورتال بكەت، ب دەروونبچویكی قەبیل بكەن.22ئەو بن یێن پەیڤێ ب جهـ دئینن، نە ئەو بن یێن ب تنێ وێ دبهیسن و هۆسا خۆ دخاپینن.23ئەگەر كەسەك پەیڤێ ببهیسیت و ب جهـ نەئینیت، ئەو وەكو وی كەسیە یێ د خۆدیكێ را ل سەروچاڤێن خۆ دنێڕیت،24ئەو ل خۆ دنێڕیت و دچیت و د جهـ دا ژ بیرێ دچیت كا یێ چەوایە.25لێ ئەوێ ب هویری ل دەستوورێ بێكێماسی، دەستوورێ ئازادیێ[g] ، دنێڕیت و خۆ ل سەر رادگریت، نەبیتە كەسەك كو دبهیسیت و ژ بیر دكەت، لێ ببیتە كارپێكەرێ وی دەستووری، ئەو دێ د كارێن خۆ دا یێ بەختەوەر بیت.26ئەگەر ئێك خۆ ئاییندار بهژمێریت و ئەزمانێ خۆ لغاڤ نەكەت، ئەو خۆ دخاپینیت و ئایینداریا وی یا ژ قەستایە.27ئایینداریا پاقژ و بژوین ل نك خودایێ باب ئەوە كو مرۆڤ چاڤێ خۆ بدەتە ئێتیم و بیژنان د تەنگاڤیێن وان دا و خۆ ژ هەڕماتیا جیهانێ بپارێزیت.
a.  1‏:8 دەق و دەق: ‹د هەمی رێكێن خۆ دا›.
b.  1‏:11 ئیشایا 40‏:6‏-7؛ مەتتا 5‏:3‏-5؛ یەعقوب 2‏:5
c.  1‏:17 q بابێ رۆناهیان: ئانكو خودێ، كو چێكەرێ رۆژ و هەیڤ و ستێرانە. دەستپێكرن 1‏:14‏-19
d.  1‏:17 دەق و دەق: ‹چ سیبەرا زڤڕینێ نینە›. 
e.  1‏:18 q وی ئەم بووین: ئانكو ژیانەكا نوی دایە مە. یوحەننا 1‏:12‏-13
f.  1‏:18 ئانكو بەرهەمێ دەستپێكێ. ل فەرهەنگۆكێ بنێڕە.
g.  1‏:25 q دەستوورێ ئازادیێ: دەستوورێ مەسیحی، ئانكو ئەو دەستوورێ مرۆڤی ئازاد دكەت. یوحەننا 8‏:31‏-32؛ گالاتیا 5‏:1؛ 6‏:2؛ یەعقوب 2‏:8

عیبرانی   به‌شێ 13یەعقوب   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەعقوب »   به‌شێ 2جوداهیێ نەئێخنە د ناڤبەرا مرۆڤان دا 1خویشك و برایێن من، مادەم هوین باوەریێ ب خودانێ مە عیسایێ مەسیح، خودانێ مەزناهیێ، دئینن، جوداهیێ نەئێخنە د ناڤبەرا مرۆڤان دا.2ئەگەر ئێك هاتە د كۆمبوونا هەوە دا، گوستیرەكا زێڕی د تبلێ بیت و جلكێن پڕبها ل بەر بن، هەروەسا ئێكێ هەژار كو كنجڕ ل بەر بن ب ژۆر كەفت،3ئەڤجا هەوە پویتە ب خودانێ جلكێن پڕبها دا و گۆتێ: «كەرەم كە، ل ڤێرێ ل سەرێ ژۆری روینە» و گۆتە یێ هەژار: «تۆ ل وێرێ راوەستە» یان «ل بەر پێیێن من روینە،»4ما هەوە د ناڤبەرا خۆ دا جوداهی نەكر؟ ما هوین نەبوونە دادوەرێن هزر خراب؟5خویشك و برایێن من یێن خۆشتڤی، گوهێ خۆ بدەنێ: ما خودێ هەژارێن ڤێ جیهانێ هەلنەبژارتینە كو ب باوەریێ د دەولەمەند بن و میراتگرێن وێ پاشایەتیێ بن، ئەوا وی سۆزا وێ دایە وان یێن حەز ژ وی دكەن؟6لێ هەوە یێ هەژار بێڕێز كر. ما نە دەولەمەندن یێن زۆرداریێ ل هەوە دكەن؟ ما نە ئەون هەوە رادكێشنە دادگەهان؟7ما نە ئەون یێن كوفریان ب وی ناڤێ باش دكەن، ئەوێ هوین پێ هاتینە بناڤكرن؟8ئەگەر هوین دەستوورێ پاشایانە ب جهـ بینن، ئەوێ د نڤیسارێ دا هاتی كو دبێژیت: «حەز ژ نێزیكێ خۆ بكە، وەك چەوا تۆ حەز ژ خۆ دكەی،»[a]  هوین باش دكەن.9لێ ئەگەر هوین جوداهیێ بئێخنە د ناڤبەرا مرۆڤان دا، هوین گونەهێ دكەن و ژ لایێ دەستووری ڤە ل هەوە وەكو سەرپێچكار دهێتە حەیتاندن.10ئەوێ هەمی دەستووری ب جهـ بینیت، لێ د خالەكا ب تنێ دا بهەلنگڤیت، ئەڤە ئەو د هەمیێ دا یێ گونەهبارە.11ژ بەر كو ئەوێ گۆتی: «دەهمەنپیسیێ نەكە»، هەروەسا یێ گۆتی: «كوشتنێ نەكە»[b] . ئەڤجا ئەگەر تە دەهمەنپیسی نەكر، لێ كوشتن كر، ئەڤە تۆ بوویە سەرپێچكار ل سەر دەستووری.12هۆسا بئاخڤن و هۆسا كار بكەن وەكو وان یێن كو دێ ب دەستوورێ ئازادیێ هێنە دادكرن.13چنكو دادكرن یا بێ دلۆڤانیە بۆ وی یێ دلۆڤانی نەبری، لێ دلۆڤانی ب سەر دادكرنێ دكەڤیت.باوەری و كریار 14چ مفا تێدایە، خویشك و برایێن من، ئەگەر ئێك بێژیت كو وی باوەریا هەی، لێ وی كریار نینن، ئایا باوەری دشێت وی قورتال بكەت؟15ئەگەر برایەك یان خویشكەك رویس ما و نانێ رۆژانە نەبیت16و ئێك ژ هەوە بێژیتە وان: «ب خێر بچن، خۆ گەرم كەن و تێر بخۆن»، لێ هەوە هەوجەییێن وان یێن لەشی نەدانێ، چ مفا تێدایە؟17ب هەمان شێوە باوەریا ب تنێ ژی، ئەگەر یا بێ كریار بیت، ئەو یا مریە.18دبیت ئێك ببێژیت: «تە باوەریا هەی و من كریار یێن هەین.» لێ ئەز دێ بێژم: كا باوەریا خۆ بێی كریار نیشا من بدە و ئەز دێ ب كریارێن خۆ باوەریا خۆ نیشا تە دەم.19تۆ باوەر دكەی كو خودێ ئێكە، تۆ باش دكەی. خۆ ئەجنە ژی باوەر دكەن و دلەرزن.20ما تە بەلگە دڤێن، هەی مرۆڤێ بێئاقل، كو باوەری بێی كریار یا بێمفایە؟21ما بابێ مە ئیبراهیم ب كریاران راستدار[c]  نەهاتە دەرئێخستن، دەمێ كوڕێ خۆ ئیسحاق ل سەر قوربانگەهێ پێشكێش كری؟[d] 22تۆ دبینی كو باوەریێ ل گەل كریارێن وی كار دكر و ب كریاران باوەری هاتە تەمام كرن.23هۆسا گۆتنا نڤیسارێ ب جهـ هات: «ئیبراهیمی باوەر ژ خودێ كر، ئەڤە ژی بۆ وی وەكو راستداری هاتە هژمارتن»[e]  و ب دۆستێ خودێ هاتە بناڤكرن.24هوین دبینن كو مرۆڤ ب كریاران دهێتە راستدار كرن، نە ب تنێ ب باوەریێ.25ب هەمان شێوە ژی راحابا لەشفرۆش، ما ب كریاران راستدار نەهاتە هژمارتن، دەمێ هنارتی[f]  قەبیل كرین و د رێكەكا دی را ب رێ ئێخستین؟26ئەڤجا كا چەوا لەش بێی گیان یێ مریە، وەسا باوەری ژی بێی كریار یا مریە.
a.  2‏:8 پەرستن و پیرۆزی 19‏:18
b.  2‏:11 دەركەفتن 20‏:13‏-14؛ گۆتارا مووسای 5‏:17‏-18
c.  2‏:21 ئانكو بێگونەه
d.  2‏:21 دەستپێكرن 22‏:1‏-14
e.  2‏:23 دەستپێكرن 15‏:6؛ رۆما 4‏:3؛ گالاتیا 3‏:6
f.  2‏:25 مەبەست پێ ئەو سیخوڕ بوون یێن یەشوعێ كوڕێ نوونی هنارتین دا رەوشا ئەریحا بزانن. بنێڕە یەشوع 2‏:1‏-22؛ 6‏:22‏-25

یەعقوب   به‌شێ 1یەعقوب   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەعقوب »   به‌شێ 3زاڵبوون ل سەر ئەزمانی 1بلا گەلەك ژ هەوە نەبنە مامۆستا، خویشك و برایێن من، چنكو هوین دزانن ئەم مامۆستا دێ دادكرنەكا مەزنتر وەرگرین.2ئەم هەمی د گەلەك تشتان دا شاشیان دكەین. ئەگەر ئێك د ئاخفتنا خۆ دا شاش نەبیت، ئەو مرۆڤەكێ كاملە، دشێت لەشێ خۆ هەمیێ ژی لغاڤ بكەت[a] .3ئەگەر ئەم دەڤێ هەسپان لغاڤ كەین دا ب حەزا مە بكەن، ئەم دشێین بەرێ هەمی لەشێ وان ژی بدەینە وی لایێ مە بڤێت.4هەروەسا ل گەمیان ژی بنێڕن: سەرەڕای كو ئەو هند د مەزنن و ب بایێن ب هێز دهێنە هاژوتن، لێ گەمیڤان ب دەستكەكێ بچویك یێ ئاراستەكرنێ بەرێ وان ددەتە وی لایێ وی بڤێت.5ب ڤی شێوەی ئەزمان ژی ئەندامەكێ بچویكە، لێ شانازیێ ب كارتێكرنا خۆ یا مەزن دبەت. بنێڕن ئاگرەكێ بچویك، دارستانەكا چەندا مەزن دسوژیت!6ئەزمان ژی ئاگرە. ئەزمان د ناڤ ئەندامێن لەشێ مە دا وەكو جیهانەكا خرابیێ هاتیە دانان، هەمی لەشی دهەڕمینیت و ئاگری بەرددەتە هەمی ژیانا مرۆڤی و ئاگرێ وی ب خۆ ژی ژ دۆزەخێ بەردبیتێ.7هەر جۆرەكێ گیانەوەرێن چوار پێ و باڵندە و خشۆك و یێن ئاڤی ژ لایێ مرۆڤی ڤە زاڵبوون ل سەر دهێتە كرن و هاتیە كرن.8لێ چ مرۆڤ نەشێن ل سەر ئەزمانی زاڵ ببن. ئەزمان خرابیەكا هارە، یێ پڕە ژ ژەهرا كوژەك.9ب وی ئەم پەسنا[b]  خودانێ[c]  باب دكەین و ب وی ژی ئەم نفرینان ل مرۆڤان دكەین، ئەوێن ل سەر وێنەیێ خودێ هاتینە چێكرن.10ژ هەمان دەڤ پەسن و نفرین دەردكەڤن. خویشك و برایێن من، دڤێت ئەڤ چەندە ژی یا هۆسا نەبیت.11ما ژ هەمان كانی ئاڤا شرین و ئاڤا تەحل دزێت؟12خویشك و برایێن من، ما دارهژیر دشێت زەیتوونان بدەت، یان ژی مێو دشێت هژیران بدەت؟ وەسا ژی ژ كانیا ئاڤا سویر ئاڤا شرین نازێت.ئاقلمەندیا راستەقینە 13د ناڤ هەوە دا كی یێ ئاقلمەند و تێگەهشتیە؟ بلا ب رەفتارا باش نیشان بدەت كو كریارێن وی ل دویڤ دەروونبچویكیا ئاقلمەندیێ دهێنە كرن.14لێ ئەگەر زكڕەشیەكا تەحل و خۆپەرێسی د دلێ هەوە دا هەبیت، شانازیێ ب خۆ نەبەن و هۆسا درەوان ل راستیێ بكەن.15ئاقلمەندیەكا هۆسا ژ ئەسمانی ناهێت، لێ یا ئەردكانیە[d] ، یا مرۆڤكانیە و یا ئبلیسكانیە.16چنكو ل كیرێ زكڕەشی و خۆپەرێسی هەبن، ل وێرێ تێكدان و هەمی خرابكاری یێن هەین.17لێ ئەو ئاقلمەندیا ژ سڵال، ئەو بەری هەر تشتی یا پاكە، پاشی یا ئاشتیخوازە، دلنەرمە، سەرنەرمە، پڕی دلۆڤانی و بەرهەمێ چاكە، لایەنگر نینە و بێ دووڕویاتیە.18چێكەرێن ئاشتیێ تۆڤێ ئاشتیێ دچینن و راستداریێ ژێ دهەلینن.
a.  3‏:2 q لغاڤكرن: ئانكو زاڵبوون
b.  3‏:9 q پەسن: مەدح و سەنا
c.  3‏:9 مەبەست پێ خودێیە
d.  3‏:15 q ئەردكانی: ئانكو یا دنیایی

یەعقوب   به‌شێ 2یەعقوب   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەعقوب »   به‌شێ 4هەڤالینی ل گەل جیهانێ 1شەڕ و هەڤڕكیێن د ناڤ هەوە دا ژ كیڤە دهێن؟ ما نە ژ حەزێن هەوە دهێن، یێن د ناخێ هەوە دا دجەنگن؟2حەزا هەوە ل سەر تشتەكیە، لێ هوین ژێ د بێ بەهرن، ئەڤجا هوین كوشتنێ دكەن. دلچوونێ دكەن و نەشێن ب دەست خۆ ڤە بینن، ئەڤجا هەڤڕكیێ و شەڕی دكەن. هوین ژێ د بێ بەهرن، چنكو ژ خودێ ناخوازن.3هوین دخوازن، لێ وەرناگرن، چنكو ب نیازەكا شاش دخوازن، دا ل حەزێن خۆ بمەزێخن.4گەلی دەهمەنپیسان[a] ! ما هوین نزانن هەڤالینی ل گەل جیهانێ، دوژمناتیە ل گەل خودێ؟ لەوما یێ دڤێت ببیتە هەڤالێ جیهانێ، ئەو خۆ دكەتە دوژمنێ خودێ.5ما هوین هزر دكەن كو نڤیسار ژ قەستا دبێژیت: ‹خودێ ب ئیرەیی[b]  بیریا وی گیانی دكەت یێ د مە دا ئاكنجی كری›؟6لێ ئەو كەرەمەكا مەزنتر ددەت، لەوما دبێژیت:«خودێ بەرهنگاریا دفنبلندان دكەت،7لەوما ملكەچی خودێ ببن. دژی ئبلیسی راوەستن و ئەو دێ ژ بەر هەوە رەڤیت.8خۆ نێزیكی خودێ بكەن، ئەو ژی دێ خۆ نێزیكی هەوە كەت. دەستێن خۆ پاقژ بكەن، گەلی گونەهكاران. دلێ خۆ پاك بكەن، گەلی دوودلان.9خەمگین ببن، شینیێ دانن و بگریێن. بلا كەنیا هەوە ببیتە شینی، شادیا هەوە ژی ببیتە خەم.10خۆ ل بەرامبەر خودانی بشكێنن و ئەو دێ هەوە بلند كەت.ئێكودوو داد نەكەن 11ب خرابی بەحسێ ئێكودوو نەكەن، خویشك و برایێن من. یێ ب خرابی بەحسێ برایێ خۆ بكەت و برایێ خۆ داد بكەت، ئەو ب خرابی بەحسێ دەستووری دكەت و دەستووری داد دكەت. ئەڤجا ئەگەر تۆ دەستووری داد بكەی، ئەو تۆ كارپێكەرێ دەستووری نینی، لێ تۆ دادوەری ل سەر دەستووری.12ب تنێ ئێك دەستووردانەر و دادوەر هەیە، ئەوە یێ دشێت قورتال بكەت و ژ ناڤ ببەت. ئەڤجا تۆ كی دا نێزیكێ خۆ داد بكەی؟پشتا خۆ ب خۆ گەرم نەكەن 13وەرن، گەلی ئەوێن دبێژن: «ئەڤرۆ یان سوبەهی دێ چینە فلان یان بێڤان باژێڕی و دێ ساڵەكێ ل وێرێ مینین و بازرگانیێ كەین و قازانج كەین،»14هوین چ ژ سوبەهی نزانن. ما ژیانا هەوە چیە؟ هەلمەكە كو دەمەكێ كورت دیار دبیت، پاشی نامینیت.[c] 15ل شوینا وێ دڤێت هوین بێژن: «ئەگەر خودان حەز بكەت، ئەم دێ ژین و فلان یان بێڤان كاری كەین.»16لێ نوكە هوین ب دفنبلندی شانازیێ ب خۆ دبەن. هەر شانازیەكا هۆسا یا خرابە.17ئەڤجا یێ بزانیت باشیێ بكەت و نەكەت، ئەو بۆ وی گونەهە.
a.  4‏:4 q دەهمەنپیس: هێمایە بۆ كەسێن نە وەفادار ل گەل خودێ. 
b.  4‏:5 q ئیرە: ب عەرەبی ‹غیرە›.
c.  4‏:13‏-14 پەند 27‏:1

یەعقوب   به‌شێ 3یەعقوب   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەعقوب »   به‌شێ 5ئاگەهداریكرنا دەولەمەندێن زۆردار 1وەرن گەلی دەولەمەندان، ژ بەر وان دەردەسەریێن دێ ب سەرێ هەوە هێن، بگریێن و قێڕیان راهێلن.2سامانێ هەوە یێ گەنی بووی و خویركان جلكێن هەوە خوارینە،3زێڕ و زیڤێن هەوە یێن ژەنگی بووین، ژەنگا وان دێ شاهدەییێ ل سەر هەوە دەت و وەكو ئاگری دێ گۆشتێ هەوە خۆت. هەوە د رۆژێن دویماهیێ[a]  دا گەنجینە كۆم كر.[b] 4ئەڤە ئەو كرێیا هەوە نەدایە وان پالەیان یێن زەڤیێن هەوە دروین، دكەتە قێژی. هەوارا یێن دروین كری یا گەهشتیە گوهێن خودانێ لەشكەران[c] .5هەوە ل جیهانێ ژیانەكا شاهانە و ب كەیف دەرباز كر و دلێ خۆ بۆ رۆژا سەرژێكرنێ ربیتە كر.6هەوە یێ بێگونەهـ گونەهبار كر و كوشت، هەر چەندە ئەو بەرهنگاریا هەوە ناكەت.بێهنفرەهی د ئازاركێشانێ دا 7ئەڤجا گەلی خویشك و برایان، تا هاتنا خودانی بێهنا خۆ فرەهـ كەن. بەرێ خۆ بدەنێ كا چەوا جۆتیار چاڤەڕێی بەرهەمێ پڕبها یێ ئەردی دكەت، بێهنا خۆ لێ فرەهـ دكەت تاكو بارانێن پاییز و بهارێ لێ دبارن.8هوین ژی بێهنا خۆ فرەهـ كەن و دلێ خۆ موكم كەن، چنكو هاتنا خودانی یا نێزیكە.9پتەپتێ ل سەر ئێكودوو نەكەن گەلی خویشك و برایان، دا هوین نەهێنە دادكرن. ئەڤە دادوەر ل بەر دەرگەهیە!10گەلی خویشك و برایان، بۆ خۆ پێغەمبەرێن ب ناڤێ خودانی ئاخفتین بكەنە نموونەیا بێهنفرەهیێ د ئازاركێشانێ دا.11ئەڤە ئەم خوزیێ ب وان رادهێلین یێن خۆڕاگرتی. هەوە خۆڕاگرتنا ئەیوبی بهیستیە و هەوە دیت كا ل دویماهیێ خودانی بۆ وی چ كر. چنكو خودان گەلەك یێ دلنازك و دلۆڤانە.[d] 12لێ بەری هەر تشتەكی، خویشك و برایێن من، سویند نەخۆن: نە ب ئەسمانی و نە ب ئەردی و نە ژی ب تشتەكێ دی. بلا ‹بەلێ› یا هەوە ‹بەلێ› بیت و ‹نە› یا هەوە ‹نە› بیت، دا نەهێنە دادكرن.[e] نڤێژا باوەریێ 13ما ئێك د ناڤ هەوە دا هەیە د نەخۆشیێ دا بیت؟ بلا نڤێژێ بكەت. ما ئێكێ دلخۆش هەیە؟ بلا سترانێن پەسنكرنا[f]  خودێ بێژیت.14ما ئێك د ناڤ هەوە دا هەیە یێ نەساخ بیت؟ بلا ریهسپیێن جڤاكا باوەرداران[g]  داخواز كەت و ئەو نڤێژێ ل سەر بكەن و ب ناڤێ خودانی وی زەیت كەن.[h] 15نڤێژا ب باوەری دێ نەساخی ساخ كەت و خودان دێ وی راكەتەڤە و ئەگەر وی گونەهەك كربیت، دێ لێ هێتە بورین.16لەوما بۆ ئێكودوو دانپێدانێ ب گونەهێن خۆ بكەن و بۆ ئێكودوو نڤێژان بكەن، دا هوین ساخ ببن. نڤێژا مرۆڤێ راستدار گەلەك یا ب هێز و كاریگەرە.17ئلیاس ژی مرۆڤەكێ وەكو مە بوو. وی ب گەرمی نڤێژ كر كو باران نەباریت، ئەڤجا سێ ساڵ و شەش هەیڤان باران ل سەر رویێ ئەردی نەباری.18پاشی وی دیسان نڤێژ كر، ئەڤجا ئەسمانی باران باراند و ئەردی بەرهەمێ خۆ دەرئێخست.[i] 19گەلی خویشك و برایێن من، ئەگەر ئێك ژ هەوە ژ راستیێ ڤاڕێ بوو و ئێكی ئەو ڤەگەڕاند،20بلا بزانیت كو ئەوێ گونەهكارەكی ژ رێكا وی یا ڤاڕێ ڤەگەڕینیت، ئەو دێ كەسەكی ژ مرنێ قورتال كەت و گەلەك گونەهان نخێڤیت.[j] 
a.  5‏:3 بەهرا پتر مەبەست پێ ئەو رۆژن یێن نێزیكی هاتنەڤەیا عیسایێ مەسیح، كو دێ هێت دا جیهانێ داد بكەت. كارێن هنارتیان 2‏:17‏-21؛ 2 تیمۆتاوس 3‏:1‏-5؛ 2 پەترۆس 3‏:3‏-7
b.  5‏:2‏-3 مەتتا 6‏:19 
c.  5‏:4 q خودانێ لەشكەران: ناڤەكە ژ ناڤێن خودێ و لەشكەرێن وی فریشتەنە.
d.  5‏:11 ئەیوب 1‏:1‏-22؛ 2‏:10؛ 42‏:10‏-17؛ زەبوور 103‏:8
e.  5‏:12 مەتتا 5‏:34‏-37
f.  5‏:13 q پەسن: مەدح و سەنا
g.  5‏:14 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
h.  5‏:14 مەرقۆس 6‏:13. ل فەرهەنگۆكێ بنێڕە زەیتكرن*
i.  5‏:17‏-18 1 پاشا 17‏:1؛ 18‏:1؛ 18‏:41‏-45
j.  5‏:20 1 پەترۆس 4‏:8

یەعقوب   به‌شێ 41 پەترۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 پەترۆس »   به‌شێ 1سڵاڤ 1ژ من، پەترۆس، هنارتیێ عیسایێ مەسیح،بۆ كۆچبەرێن بەڵاڤبووی ل هەرێمێن پۆنتۆس، گالاتیا، كەپەدۆكیا، ئاسیا و بیتینیایێ،2ئەوێن ل دویڤ زانینا پێشوەخت یا خودایێ باب هاتینە هەلبژارتن و ب گیانێ پیرۆز هاتینە تەرخانكرن، دا گوهداریا عیسایێ مەسیح بكەن و ب خوینا وی بهێنە رەشاندن[a] :كەرەم و ئاشتی ل سەر هەوە زێدە ببن.هیڤیا زیندی 3مەزناهی بۆ خودێ، بابێ خودانێ مە عیسایێ مەسیح، ئەوێ ل دویڤ دلۆڤانیا خۆ یا زێدە ب رێكا رابوونا عیسایێ مەسیح ژ ناڤ مریان، ژدایكبوونەكا نوی دایە مە و هۆسا مە هیڤیەكا زیندی4و میراتەكێ پویچ نابیت و ناهەڕمیت و ناچرمسیت هەیە. ئەو بۆ هەوە ل ئەسمانان هاتیە هەلگرتن.5هوین ئەون یێن ب رێكا باوەریێ ژ لایێ هێزا خودێ ڤە دهێنە پاراستن، بۆ وێ قورتالبوونێ كو یا ئامادەیە د دەمێ دویماهیێ دا بهێتە ئاشكراكرن.6هوین ب وێ چەندێ دلخۆش دبن، سەرەڕای كو نوكە دڤێت هوین بۆ دەمەكێ كورت ژ بەر تاقیكرنێن جۆراوجۆر تووشی خەمگینیێ ببن،7دا بەلگەیێ باوەریا هەوە، ئەوێ ب بهاتر ژ زێڕێ ژ ناڤ دچیت، یێ كو ب ئاگری دهێتە تاقیكرن، ببیتە جهێ پەسن[b]  و مەزناهی و سەربلندیێ ل دەمێ دیاربوونا عیسایێ مەسیح.8سەرەڕای كو هەوە ئەو نەدیتیە، لێ هوین حەز ژ وی دكەن و سەرەڕای كو نوكە هوین وی نابینن، لێ هوین باوەریێ پێ دئینن، ب دلخۆشیەكا پڕی مەزناهی و ناهێتە سالۆخدان دلخۆش دبن.9چنكو هوین ئەنجامێ باوەریا خۆ وەردگرن، ئەو ژی قورتالبوونا گیانێن هەوەیە.10دەربارەی ڤێ قورتالبوونێ، پێغەمبەرێن پەیاما خودێ راگەهاندی ل دۆر وێ كەرەما خودێ بۆ هەوە ئامادە كربوو، لێگەڕیان و ڤەكۆلین كرن.11گیانێ مەسیحی یێ د وان دا، پێشوەخت بۆ وان شاهدەیی ددا ل سەر ئازارێن مەسیحی و مەزناهیێن پشتی هنگی دێ هێن، وان ژی بزاڤ دكر كو بزانن كا كەنگی و د رەوشەكا چەوا دا دێ ئەڤ چەندە روی دەت.12بۆ وان هاتە دیاركرن، كو وان نە بۆ خۆ، لێ بۆ هەوە خزمەت دكر، دەمێ بەحسێ وان تشتان دكر یێن نوكە بۆ هەوە هاتینە راگەهاندن، ب رێكا وان یێن ب هێزا گیانێ پیرۆز، ئەوێ ژ ئەسمانی هاتیە هنارتن، مزگینی دایە هەوە. فریشتە ژی گەلەك حەز دكەن ل وان تشتان بنێڕن.هاندان بۆ ژیانەكا پیرۆز 13لەوما مێشكێ خۆ بۆ كاری ئامادە بكەن[c]  و ل سەر هشێن خۆ بن، ب تەمامی هیڤیا خۆ ب وێ كەرەمێ ڤە گرێ بدەن، ئەوا ل دەمێ دیاربوونا عیسایێ مەسیح دێ بۆ هەوە هێتە ئینان.14وەكو زاڕۆكێن گوهدار، خۆ ل گەل ئارەزوویێن بەرێ یێن دەمێ نەزانینا خۆ نەگونجینن،15لێ كا چەوا خودێ، ئەوێ گازی هەوە كری، یێ پیرۆزە، هوین ژی د هەمی رەفتارێن خۆ دا د پیرۆز بن.16چنكو یا هاتیە نڤیسین: «د پیرۆز بن، چنكو ئەز یێ پیرۆزم.»[d] 17ئەگەر هوین دبێژنە وی ‹باب›، یێ ل دویڤ كارێ هەر كەسەكی، بێی لایەنگری حوكمی ددەت، دەمێ خۆ یێ كۆچبەریێ د ترسا وی دا دەرباز بكەن.18چنكو هوین دزانن كو هوین نە ب تشتێن ژ ناڤ دچن، وەكو زێڕ یان زیڤ، ژ وێ ژیانا بێمفا یا هەوە ژ باب و باپیرێن خۆ وەرگرتی، هاتینە ئازاد كرن،19لێ ب خوینەكا بهاگران، هەروەكو یا بەرخەكێ بێكێماسی و بێپنی بیت، هاتینە ئازاد كرن، ئەو ژی خوینا مەسیحیە.20ئەو بەری دامەزراندنا جیهانێ هاتە دەستنیشانكرن، لێ ژ پێخەمەت هەوە د ڤان سەردەمێن دویماهیێ دا هاتە دیار كرن.21ب رێكا وی هەوە باوەری ب خودێ هەیە، ئەو خودایێ ئەو ژ ناڤ مریان راكری و مەزناهی دایێ، لەوما باوەری و هیڤیا هەوە ب خودێیە.22هەوە دەروونێ خۆ ب ملكەچبوونا راستیێ پاك كریە و هۆسا حەزژێكرنا هەوە یا برایانە یا بێ دووڕویاتیە، ئەڤجا ژ نیڤا دلی ب گەرمی حەز ژ ئێكودوو بكەن.23هوین ب رێكا پەیڤا خودێ یا زیندی یا دمینیت ژ دایك بووینەڤە، نە ژ تۆڤەكێ كو پویچ دبیت، لێ ژ یێ پویچ نابیت.24چنكو:«هەمی مرۆڤ وەكو گیاینە25لێ پەیڤا خودانی هەتا هەتایێ دمینیت.»[e] ئەڤە ئەو پەیڤە یا بۆ هەوە وەكو مزگینی هاتیە راگەهاندن.
a.  1‏:2 دەركەفتن 24‏:3‏-8؛ عیبرانی 9‏:18‏-21
b.  1‏:7 q پەسن: مەدح و سەنا
c.  1‏:13 دەق و دەق: ‹ناڤتەنگا مێشكێ خۆ گرێ بدەن›.
d.  1‏:16 پەرستن و پیرۆزی 11‏:44‏-45؛ 19‏:2؛ 20‏:7
e.  1‏:25 ئیشایا 40‏:6‏-8

یەعقوب   به‌شێ 51 پەترۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 پەترۆس »   به‌شێ 2بەرێ زیندی و گەلێ هەلبژارتی 1ئەڤجا هەر كینێ، هەر فێلبازیێ، دووڕویاتیێ، زكڕەشیێ و هەر جۆرەكێ بوهتانێ[a]  ژ دلێ خۆ بهاڤێژن.2‏-3 مادەم هەوە تام كریە كو خودان یێ باشە،[b]  ئێدی وەكو زاڕۆكێن ساڤا، دلێ خۆ ببەنە شیرێ روحانی یێ بێسەختە، دا بۆ قورتالبوونێ وەرارێ پێ بكەن.4هوین خۆ نێزیكی وی دكەن، یێ كو بەرەكێ زیندی یێ رەتكریە ژ لایێ مرۆڤان ڤە، لێ یێ هەلبژارتی و بهاگرانە ژ لایێ خودێ ڤە،5ئەڤجا هوین ژی وەكو بەرێن زیندی بۆ خانیەكێ روحانی دهێنە بەستن، دا ببنە كاهنێن پیرۆز و ب رێكا عیسایێ مەسیح قوربانێن روحانی یێن جهێ رازیبوونا خودێ پێشكێش بكەن.6چنكو د نڤیسارێن پیرۆز دا دبێژیت:«ئەڤە ئەز یێ ل سییۆنێ بەرەكێ بنیاتی، یێ هەلبژارتی و بهاگران، ددانم.7ئەڤجا ژ بۆ هەوە باوەرداران، ئەو یێ بهاگرانە، لێ ژ بۆ یێن نەباوەردار،«ئەو بەرێ هۆستایان رەتكری،8و«بەرێ هەلنگفتنێ9لێ هوین دویندەهەكا[c]  هەلبژارتینە، كاهنێن پاشایانەنە، مللەتەكێ پیرۆزن و گەلێ تایبەت یێ خودێنە، دا هوین چاكیێن وی یێ هوین ژ تاریاتیێ گازی كرینە رۆناهیا خۆ یا سەیر، رابگەهینن.[d] 10دەمەكی هوین نە گەل بوون،لێ نوكە هوین گەلێ خودێنە.وەكو بەنیێن خودێ بژین 11گەلی خۆشتڤیان، ئەز هیڤی ژ هەوە دكەم، هوین وەكو بیانی و رێڤنگ ل ڤێ جیهانێ، خۆ ژ ئارەزوویێن لەشی یێن دژی دەروونی شەڕی دكەن، دویر بئێخن.12بلا د ناڤ مللەتان دا رەفتارێن هەوە د باش بن، دا سەرەڕای كو ئەو نەكامیا هەوە دكەن كو هوین خرابكارن، كریارێن هەوە یێن باش ببینن و پەسنا خودێ بكەن د رۆژا هاتنا وی دا.13ژ بەر خاترا خودانی، خۆ ملكەچی هەر دەستهەلاتەكا مرۆڤكانی بكەن: چ بۆ پاشای، وەكو سەروەرێ ژ هەمیان بلندتر،14یان بۆ والیان، وەكو هنارتیێن وی دا خرابكاران سزا بدەن و پەسنا بكەرێن كارێ باش بكەن.15چنكو حەزا خودێ ئەڤەیە: ب كرنا باشیێ دەنگێ نەزانینا كەسێن دەبەنگ مت كەن.16وەكو مرۆڤێن ئازاد بژین، لێ ئازادیێ نەكەنە پەردەیا ڤەشارتنا خرابكاریێ، بەلكو وەكو بەنیێن خودێ بژین.17رێزێ ل هەمی مرۆڤان بگرن، حەز ژ برایەتیا باوەرداران بكەن، ژ خودێ بترسن، رێزێ ل پاشای بگرن.نموونەیا ئازاركێشانا مەسیحی 18گەلی بەنیان، ب هەمی رێزگرتن ملكەچی خودانێن خۆ بن، نە ب تنێ بۆ یێن باش و دلنەرم، لێ بۆ یێن دلڕەق ژی.19چنكو جهێ رازیبوونێیە ئەگەر كەسەك ژ بەر وژدانا خۆ ل بەرامبەر خودێ، خۆ ل بەر ژانا ئازاردانەكا بێداد بگریت.20ما ئەگەر هوین خرابیەكێ بكەن و ژ بەر وێ قوتانێ بخۆن و خۆ راگرن، چ شانازی تێدا هەیە؟ لێ ئەگەر هوین ل سەر كرنا باشیێ بهێنە ئازاردان و خۆ راگرن، ئەو تشت جهێ رازیبوونا خودێیە.21بۆ وی تشتی هوین یێن هاتینە گازیكرن، چنكو مەسیحی ژی ژ پێخەمەت هەوە ئازار كێشان و هۆسا نموونەیەك بۆ هەوە ب جهـ هێلا، دا ل دویڤ شووپا وی بچن،22«ئەوێ چ گونەهـ نەكرینو چ فێلبازی د دەڤی دا نەبوون.»[e] 23دەمێ ئاخفتنێن كرێت دهاتنێ، وی ئاخفتنێن كرێت ل وان ڤەنەدگەڕاندن. دەمێ دهاتە ئازاردان، وی گەف نەدكرن، لێ خۆ رادەستی وی[f]  دكر یێ دادوەرانە حوكمی ددەت.[g] 24وی ب خۆ ل سەر خاچێ[h]  گونەهێن مە د لەشێ خۆ دا هەلگرتن، دا ئەم دەربارەی گونەهان بمرین و بۆ راستیێ بژین. ب برینێن وی هوین ساخ بوون.[i] 25چنكو هوین وەكو پەزێ بەرزەبووی بوون، لێ نوكە هوین ل شڤان و چاڤدێرێ گیانێ خۆ زڤڕین.
a.  2‏:1 q بوهتان: تاوانباركرنا بێ بنیات
b.  2‏:2‏-3 زەبوور 34‏:8
c.  2‏:9 q دویندەه: نەسل یان زوڕیەت، ل ڤێرێ مەبەست پێ ‹گەلێ خودێ›
d.  2‏:9 ئیشایا 43‏:20‏-21؛ دەركەفتن 19‏:5‏-6
e.  2‏:22 ئیشایا 53‏:9
f.  2‏:23 مەبەست پێ خودێیە
g.  2‏:23 ئیشایا 53‏:7
h.  2‏:24 q ل سەر خاچێ: دەق و دەق: ‹ل سەر داری›. 
i.  2‏:24 ئیشایا 53‏:5‏-6

1 پەترۆس   به‌شێ 11 پەترۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 پەترۆس »   به‌شێ 3ژن و مێر 1ب هەمان شێوە گەلی ژنان، ملكەچی مێرێن خۆ بن، دا خۆ ئەگەر هندەك ژ وان گوهداریا پەیڤێ[a]  ژی نەكەن، بێی گۆتنا پەیڤەكێ ژ رەوشتێ ژنان بهێنە قاییل كرن،[b] 2دەمێ ئەو خودێترسیێ و پاكیێ د رەوشتێ هەوە دا دبینن.3بلا خەملا هەوە یا ب سەرڤە نەبیت، ب ڤەهاندنا پرچێ و بخۆڤەكرنا زێڕی و لبەركرنا جلكێن جوان،[c] 4لێ بلا خەملا هەوە ناڤخۆیا دلێ هەوە بیت، بلا گیانەكێ نەرم و ئارام بیت، ئەڤەیە ئەو جوانیا پویچ نابیت و ل نك خودێ یا بهاگرانە.5چنكو ب ڤی شێوەی ژنكێن پیرۆز ژی، ئەوێن هیڤیا خۆ ب خودێ ڤە گرێ داین، د سەردەمێن كەڤن دا خۆ ب ملكەچی مێرێن خۆ دخەملاند،6هەروەكو سارایێ گوهداریا ئیبراهیمی دكر و دگۆتێ: «ئەزبەنی». ئەڤجا ئەگەر هوین باشیێ بكەن و ژ چ تشتی نەترسن، هوین كچێن وێنە.7ب هەمان شێوەی گەلی مێران، ل گەل ژنێن خۆ ب تێگەهشتن بژین، چنكو ئەو رەگەزێ نازكترن و رێزێ لێ بگرن وەكو هەڤمیراتێن كەرەما ژیانێ، دا ئاستەنگ بۆ نڤێژێن هەوە چێنەبن.[d] ئازاركێشان ژ بەر راستداریێ 8ب كورتی، هوین هەمی هەڤهزر بن، هەڤسۆز بن، وەكو برا حەز ژ ئێكودوو بكەن، دلۆڤان و دەروونبچویك بن.9خرابیێ ب خرابیێ و ئاخفتنێن كرێت ب ئاخفتنێن كرێت ڤەنەگێڕن، لێ بەروڤاژی هندێ بەرەكەتێ بۆ وان بخوازن، ژ بەر كو هوین بۆ وێ چەندێ یێن هاتینە گازیكرن، كو ببنە میراتگرێن بەرەكەتێ.10چنكو:«ئەوێ بڤێت خۆشیێ ژ ژیانا خۆ وەرگریت11بلا خۆ ژ خرابیێ دویر بئێخیت و باشیێ بكەت،بلا ل ئاشتیێ بگەڕیێت و بزاڤێ بۆ بكەت.12چنكو خودان چاڤێ خۆ ددەتە راستداران[e] و گوهێ خۆ ددەتە داخوازا وان.13ئەڤجا، كی دێ زیانێ ل هەوە كەت، ئەگەر هوین بۆ كرنا باشیێ د دلگەرم بن؟14لێ ئەگەر هوین ژ پێخەمەت راستداریێ هاتنە ئازاردان ژی، ئەو خوزیكێن هەوە. ژ وان كەسان نەترسن و تێكنەچن،[f] 15لێ مەسیحی وەكو خودان د دلێ خۆ دا پیرۆز راگرن و هەمی دەمان د ئامادە بن، دا بەرسڤا هەر كەسەكی بدەن كو دەربارەی ئەگەرێ وێ هیڤیا د هەوە دا پرسیارێ ژ هەوە دكەت،[g] 16لێ وێ چەندێ ب نەرمی و رێزگرتن بكەن. وژدانا خۆ پاقژ بپارێزن، داكو ئەوێن ب خرابی بەحسێ رەوشتێ هەوە یێ باش د ئێكبوونا ل گەل مەسیحی دا دكەن، د بوهتانێن خۆ دا شەرمزار ببن.17بۆ مرۆڤی باشترە، ئازارێ ل سەر كرنا باشیێ بكێشیت، ئەگەر حەزا خودێ یا وەسا بیت، نەكو ل سەر كرنا خرابیێ.18چنكو مەسیح ژی جارەكێ و بۆ هەروهەر ژ پێخەمەت گونەهان هاتە ئازاردان، یێ راستدار ژ پێخەمەت نەڕاستداران، دا هەوە بگەهینیتە خودێ. ئەو د لەشی دا هاتە كوشتن، لێ ژ لایێ گیانی ڤە هاتە ڤەژاندن.19ئەو ب گیانی چوو و بۆ گیانێن زیندانكری پەیام راگەهاند.20ئەو گیان ژ كەڤن دا د نەگوهدار بوون، دەمێ ل سەردەمێ نوحی خودێ ب درێژی بێهنا خۆ فرەهـ كری، گاڤا گەمی دهاتە چێكرن، د وێ گەمیێ دا هندەك كەس، ئانكو هەشت، د ئاڤێ را قورتال بوون.[h] 21ئەڤە ژی هێمایێ وێ تافیركرنێیە یا نوكە هەوە قورتال دكەت. تافیركرن پاقژكرنا قڕێژا لەشی نینە، لێ داخوازكرنا وژدانەكا باشە ل نك خودێ، ب رێكا رابوونا عیسایێ مەسیح ژ ناڤ مریان،22ئەوێ چوویە ئەسمانی و ل دەستێ راستێ یێ خودێیە، فریشتە و دەستهەلاتدار و هێز ملكەچێن وینە.
a.  3‏:1 مەبەست پێ ‹پەیڤا خودێ›یە و ب تایبەت مزگینیا عیسایێ مەسیح.
b.  3‏:1 ئەفەسۆس 5‏:22؛ كۆلۆسی 3‏:18
c.  3‏:3 1 تیمۆتاوس 2‏:9
d.  3‏:7 ئەفەسۆس 5‏:25؛ كۆلۆسی 3‏:19
e.  3‏:12 q راستدار: ئەوێ كو كریارا وی یا راست و دروستە
f.  3‏:14 مەتتا 5‏:10
g.  3‏:14‏-15 ئیشایا 8‏:12‏-13
h.  3‏:20 دەستپێكرن 6‏:9‏ تاكو 8‏:22

1 پەترۆس   به‌شێ 21 پەترۆس   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 پەترۆس »   به‌شێ 41ئەڤجا مادەم مەسیحی د لەشی دا ئازار كێشا، هوین ژی ب وێ نیازێ خۆ چەكدار بكەن، چنكو یێ د لەشی دا ئازار كێشای، دەست ژ گونەهێ بەردایە،2داكو ئەو ژیێ وی ئەوێ د لەشی دا مای، نە ل دویڤ حەزێن مرۆڤكانی، لێ ل دویڤ حەزا خودێ بژیت.3ئێدی بەسە ئەو دەمێ هەوە بوراندی ل دویڤ حەزێن مللەتێن خودێنەنیاس، یێن كو رێكا بێدەلنگی، گوهنێلی[a] ، سەرخۆشی، ئاهەنگێن بەرەڵایی، ئاهەنگێن مەی ڤەخوارنێ و پووتپەرێسیا[b]  حەرام دگرن.4ئەو مەندەهۆش دمینن، كو ئێدی هوین ل گەل وان ل دویڤ هەمان بەرەڵایی و سەربەردانێ نابەزن، ئەڤجا ئەو هەوە رسوا دكەن.5لێ ئەو دێ حسابێ دەنە وی یێ كو ئامادەیە دادكرنا مری و زیندیان بكەت.6لەوما مزگینی بۆ مریان ژی هاتیە دان، داكو هەر چەندە ئەو د لەشی دا وەكو مرۆڤان هاتینە دادكرن، لێ د گیانی دا ل دویڤ خودێ بژین.بریكارێن چاك ل سەر كەرەمێن خودێ 7دویماهیا هەر تشتی یا نێزیك بووی، لەوما ل سەر خۆ د زاڵ بن و د هشیار بن ژ بۆ نڤێژكرنێ.8بەری هەر تشتەكی، بلا حەزژێكرنا هەوە بۆ ئێكودوو یا گەرم بیت، چنكو حەزژێكرن گونەهێن گەلەك ژی دنخێڤیت[c] .9بێی پتەپت مێڤانداریا ئێكودوو بكەن.10هەر ئێك ژ هەوە، ل دویڤ وێ بەهرەیا روحانی یا وی وەرگرتی، خزمەتا ئێكودوو پێ بكەن، وەكو بریكارێن چاك ل سەر كەرەمێن خودێ یێن جۆراوجۆر.11ئەگەر ئێك دئاخڤیت، بلا وەكو ئێكێ پەیڤێن خودێ دبێژیت بئاخڤیت. ئەگەر ئێك خزمەتێ دكەت، بلا ب وێ هێزێ بكەت یا خودێ دایێ، دا خودێ د هەر تشتی دا بهێتە مەزنكرن، ب رێیا عیسایێ مەسیح، ئەوێ مەزناهی و سەروەری هەروهەر یێن وینە. ئامین.ئازاركێشان د رێكا مەسیحی دا 12گەلی خۆشتڤیان، ژ بەر وان تەنگاڤیێن سوژەك یێن بۆ تاقیكرنێ هوین تووش دبنێ، حێبەتی نەبن، هەروەكو تشتەكێ سەیر هاتبیتە سەرێ هەوە،13لێ دلخۆش ببن كو هوین بووینە پشكدارێن ئازارێن مەسیحی، دا دەمێ مەزناهیا وی دیار دبیت ژی، هوین دلخۆش و دلشاد ببن.14ئەگەر ژ پێخەمەت ناڤێ مەسیحی هوین بهێنە فهێتكرن، هنگی خوزیكێن هەوە، چنكو گیانێ مەزناهیێ، كو گیانێ خودێیە، ل سەر هەوەیە.15بلا كەس ژ هەوە وەكو مێركوژەكی، یان دزەكی، یان خرابكارەكی، یان ژی وەكو مایتێكەرەكی ئازارێ نەكێشیت،16لێ ئەگەر ئێك ژ هەوە وەكو مەسیحیەك ئازارێ بكێشیت، بلا شەرم نەكەت، لێ بلا پەسنا[d]  خودێ بكەت، ژ بەر كو هەلگرێ ڤی ناڤیە.17دەم هاتیە كو دادكرن ژ مالا خودێ[e]  دەست پێ بكەت. ئەڤجا ئەگەر ژ مە دەست پێ بكەت، دویماهیا وان یێن گوهداریا مزگینیا خودێ ناكەن، دێ چ بیت؟18و:«ئەگەر یێ راستدار ب زەحمەت قورتال ببیت،19لەوما ئەوێن ل دویڤ حەزا خودێ ئازارێ دكێشن، بلا ل سەر كرنا چاكیێ د بەردەوام بن و خۆ رادەستی ئافرێندەری بكەن، یێ كو هەر جار سۆزێن خۆ ب جهـ دئینیت.
a.  4‏:3 q گوهنێلی: ب عەرەبی ‹جنس›
b.  4‏:3 q پووتپەرێسی: صەنەمپەرێسی
c.  4‏:8 یەعقوب 5‏:20؛ پەند 10‏:12
d.  4‏:16 q پەسن: مەدح و سەنا
e.  4‏:17 q مالا خودێ: مەبەست پێ باوەردارێن وی. بنێڕە 1 پەترۆس 2‏:5 

1 پەترۆس   به‌شێ 31 پەترۆس   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 پەترۆس »   به‌شێ 5شڤانیا پەزێ خودێ 1ئەز هیڤی ژ ریهسپیێن د ناڤ هەوە دا دكەم، كو ئەز وەكو هەوە ریهسپیمە و شاهدم ل سەر ئازارێن مەسیحی و هەڤپشكێ وێ مەزناهیێمە یا كو ل نێزیك دێ دیار بیت:2شڤانیا پەزێ خودێ یێ د ناڤ هەوە دا بكەن[a] ، نە ژ نەچاری، لێ ژ دل، وەسا چاڤدێریێ بكەن، هەروەكو خودێ دڤێت، نە ژ بەر دەستكەفتەكێ حەرام، لێ ب دلگەرمی.3خۆ ل سەر وان یێن ل ژێر چاڤدێریا هەوە نەسەپینن، لێ بۆ پەزی ببنە نموونە.4دەمێ سەرۆكشڤان دیار دبیت، هوین دێ تانجا مەزناهیێ وەرگرن، ئەوا برسقینا وێ ئێكجار ل كێمیێ نادەت.5ب هەمان شێوە گەلی گەنجان، ملكەچی ریهسپیان بن و هوین هەمی بۆ ئێكودوو كراسێ دەروونبچویكیێ ل خۆ بپێچن[b] ، چنكو:«خودێ بەرهنگاریا دفنبلندان دكەت،6ئەڤجا خۆ ل بن دەستێ هێزدار یێ خودێ دەروونبچویك بكەن، دا د دەمێ دەستنیشانكری دا هەوە بلند بكەت.[c] 7هەمی خەمێن خۆ بهاڤێژنە سەر وی، چنكو ئەو پویتەی ب هەوە ددەت.8هەوە های ژ خۆ هەبیت و هشیار بمینن. نەیارێ هەوە ئبلیس، وەكو شێرەكێ نڕنڕی دگەڕیێت دا ئێكی بخۆت.9موكم د باوەریێ دا بەرهنگاریا وی بكەن، چنكو هوین دزانن كو خویشك و برایێن هەوە ل سەرانسەری جیهانێ هەمان ئەڤێ ئازارێ دكێشن.10خودایێ هەمی كەرەمێ ژی، ئەوێ هوین ب مەسیح عیسای گازی كرینە مەزناهیا خۆ یا هەتا هەتایی، پشتی كو هەوە بۆ دەمەكێ كورت ئازار كێشای، ئەو ب خۆ دێ هەوە كامل كەت و موكم كەت و بهێز ئێخیت و خۆجهـ كەت.11سەروەری هەروهەر بۆ وی بیت. ئامین.سڵاڤێن دویماهیێ 12من ب دەستێ سیلاسی[d]  ئەڤ نامەیا كورت بۆ هەوە نڤیسی، كو ئەز وی ب برایەكێ دلسۆز دهژمێرم، دا هەوە هان بدەم و شاهدەییێ بدەم، كو كەرەما خودێ یا راستەقینە ئەڤەیە. تێدا موكم بمینن.13یا ل بابلێ[e] ، ئەوا وەكو هەوە هاتیە هەلبژارتن، سڵاڤان ل هەوە دكەت، هەروەسا كوڕێ من مەرقۆس ژی.14ب ماچا حەزژێكرنێ ژ لایێ من ڤە سڵاڤان ل ئێكودوو بكەن.ئاشتی ل سەر هەوە هەمیێن گرێدای مەسیحی بیت.
a.  5‏:2 یوحەننا 21‏:15‏-17
b.  5‏:5 ئانكو: بۆ ئێكودوو د دەروونبچویك بن
c.  5‏:6 مەتتا 23‏:12؛ لوقا 14‏:11؛ 18‏:14
d.  5‏:12 q سیلاس: ب یونانی نڤیسیە ‹سیلوانۆس› كو ئەو ژی شێوازەكێ ناڤێ ‹سیلاس›یە.
e.  5‏:13 q یا ل بابلێ: هێمایە بۆ جڤاكا باوەرداران یا ل رۆمایێ.

1 پەترۆس   به‌شێ 42 پەترۆس   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 پەترۆس »   به‌شێ 1سڵاڤ 1ژ من، شەمعون پەترۆس، بەنی و هنارتیێ عیسایێ مەسیح،بۆ وان یێن ب راستداریا خودێ، قورتالكەرێ مە عیسایێ مەسیح، باوەریەكا بهاگران یا وەكو یا مە وەرگرتی:2ب نیاسینا خودێ و عیسایێ خودانێ مە، كەرەم و ئاشتی ب زێدەیی ل سەر هەوە بن.دووپاتكرنا گازیكرن و هەلبژارتنا خودایی 3هێزا وی یا خودایی هەمی تشتێن پێدڤی بۆ ژیانێ و خودێترسیێ داینە مە، ب رێكا نیاسینا وی یێ ئەم ب مەزناهی و چاكیا خۆ گازی كرین.4وی ب ڤان تشتان سۆزێن گەلەك مەزن و بهاگران داینە مە، دا هوین ب وان ژ وێ پویچاتیێ، ئەوا ژ حەزێن جیهانێ دهێت، بڕەڤن و ببنە پشكدارێن سرۆشتێ خودایی.5ئها ژ بەر ڤێ چەندێ، هەمی رەنجێ بكێشن دا هوین ل سەر باوەریا خۆ، چاكیێ زێدە بكەن و ل سەر چاكیێ زانینێ6و ل سەر زانینێ لخۆزاڵبوونێ و ل سەر لخۆزاڵبوونێ خۆڕاگرتنێ و ل سەر خۆڕاگرتنێ خودێترسیێ7و ل سەر خودێترسیێ ڤیانەكا برایینی و ل سەر ڤیانا برایینیێ ژی حەزژێكرنێ،8چنكو ئەگەر ئەڤ تشتە ل نك هەوە هەبن و زێدە ببن، دێ هەوە كەتە مرۆڤێن بكێرهاتی و بەرهەمدار د نیاسینا خودانێ مە عیسایێ مەسیح دا.9لێ یێ ئەڤ تشتە ل نك نەبن، یێ كورتبین و كۆرەیە، وی یا ژ بیر كری كو ئەو یێ پاقژ بووی ژ گونەهێن خۆ یێن بەرێ.10ژ بەر ڤێ چەندێ گەلی خویشك و برایان، زێدەتر بزاڤێ بكەن دا دووپات بكەن كو خودێ هوین یێن گازی كرین و هەلبژارتین، چنكو ئەگەر هوین ڤان تشتان بكەن، هوین چ جاران ناهەلنگڤن.11ب ڤی شێوەی دەرگەهـ دێ ب فرەهی ل بەر هەوە ڤەبیت دا هوین ژۆر بكەڤنە پاشایەتیا هەروهەر یا خودان و قورتالكەرێ مە عیسایێ مەسیح.12ژ بەر ڤێ چەندێ ئەز دێ هەردەم بیرا هەوە ل ڤان تشتان ئینم، هەر چەندە هوین ڤان تشتان دزانن و د ڤێ راستیا ل نك هەوە دا د خۆجهن.13هندی ئەز د ڤێ خیڤەتێ[a]  دا بم، ئەز ڤێ چەندێ راست دبینم كو ئەز هەوە ب ڤێ بیرئینانێ بشارینم.14چنكو ئەز دزانم كو نێزیكە دێ ژ ڤێ خیڤەتا خۆ بار كەم، هەروەكو خودانێ مە عیسایێ مەسیح بۆ من دیار كری.15ئەڤجا ئەز دێ بزاڤێ كەم دا پشتی باركرنا من هوین هەردەم ڤان تشتان بیننە بیرا خۆ.16چنكو دەمێ مە هاتنا ب هێز یا خودانێ مە عیسایێ مەسیح ب هەوە دایە زانین، ئەم نەكەفتینە دویڤ ئەفسانەیێن ب ژیری هاتینە چێكرن، لێ مە ب چاڤێن خۆ مەزناهیا وی دیت.17وی ژ خودایێ باب رێز و مەزناهی وەرگرت، دەمێ دەنگەك ژ مەزناهیا سەنگین بۆ هاتی و گۆتی: «ئەڤەیە كوڕێ من یێ خۆشتڤی، ئەوێ دلێ من پێ خۆش بووی.» [b] 18مە ب خۆ ئەڤ دەنگە بهیست، دەمێ ژ ئەسمانی هاتی، چنكو ئەم ل گەل وی بووین ل سەرێ چیایێ پیرۆز.19پەیاما پێغەمبەران ژی ل نك مە پتر هاتە سەلماندن. هوین باش دكەن ئەگەر بەرێ خۆ بدەنێ، وەكو هوین بەرێ خۆ ددەنە چرایەكێ د جهەكێ تاری دا رۆناهیێ ددەت، تاكو ئەلند دیار دبیت و ستێرا سپێدێ د دلێ هەوە دا دهەلێت.20بەری هەر تشتەكی بزانن كو چ پەیامێن د نڤیسارێن پیرۆز دا ڤەڕێژا شڕۆڤەكرنا پێغەمبەران نەبوون،21چنكو پەیام چ جاران ب حەزا مرۆڤی نەهاتینە، لێ هندەك مرۆڤ ب رێڤەبەریا گیانێ پیرۆز ژ لایێ خودێ ڤە ئاخفتینە.
a.  1‏:13 q خیڤەت: مەبەست پێ لەشێ ویە.
b.  1‏:17 مەتتا 17‏:1‏-5

1 پەترۆس   به‌شێ 52 پەترۆس   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 پەترۆس »   به‌شێ 2پێغەمبەرێن درەوین 1لێ كا چەوا پێغەمبەرێن درەوین د ناڤ گەلی[a]  دا پەیدا بوون، هەروەسا د ناڤ هەوە ژی دا دێ مامۆستایێن درەوین پەیدا بن. ئەو دێ ب نهێنی فێركرنێن وێرانكەر ئیننە د ناڤ هەوە دا، خۆ ئەو دێ وی خودانی ماندەل[b]  كەن یێ ئەو كڕین[c] ، هۆسا ئەو دێ ژناڤچوونەكا ب لەز ئیننە سەرێ خۆ.2دێ گەلەك مرۆڤ ب دویڤ بێنامویسیا وان كەڤن و ژ بەر وان دێ ب خرابی بەحسێ رێبازا راستیێ هێتە كرن.3ئەو دێ ژ بەر چاڤبرساتیا خۆ ب گۆتنا چیڕۆكێن چێكری بازرگانیێ ب هەوە كەن. ئەو حوكمێ ژ كەڤن وەرە ل سەر هاتیە دان، ژ كار نەكەفتیە و ژناڤبرنا وان نە یا نڤستیە.4چنكو ئەگەر خودێ دلۆڤانی ب وان فریشتەیان نەبربیت یێن گونەهـ كرین، لێ هاڤێتبنە د دۆزەخێ دا، كو ئەو د كویراتیا تاریاتیێ دا بۆ رۆژا دادكرنێ د زنجیركری بن5و ئەگەر دلۆڤانی ب جیهانا كەڤنار نەبربیت، لێ نوح كو راستداری بۆ خەلكی رادگەهاند ل گەل حەفتێن دی پاراستبن، دەمێ تووفان ب سەر جیهانا بەدكاران دا ئینای[d] 6و ئەگەر حوكمێ وێرانكرنێ ل سەر باژێڕێن سەدۆم و عەمۆرا[e]  دانابیت و كربنە خولی، كربنە نموونە بۆ بەدكارێن پشتی وان بهێن7و ڵۆتێ راستدار قورتال كربیت، ئەوێ ژ ژیانا بێنامویسیێ یا بەدكاران دلتەنگ بووی،[f] 8چنكو ئەو مرۆڤێ راستدار، ئەوێ د ناڤ وان دا دژیا، ژ بەر كریارێن وان یێن خراب یێن وی ددیتن و دبهیستن، رۆژ بۆ رۆژێ گیانێ وی یێ راستدار ئازار دكێشا،9ئەڤجا خودان دزانیت كا چەوا خودێترسان ژ تاقیكرنێ قورتال بكەت و خرابكاران بگریت و بهێلیتە ل بن دەستێ خۆ تاكو دەمێ سزادانا وان دهێت ل رۆژا دادكرنێ،10نەخاسمە ئەوێن ب دویڤ حەزێن هەڕمی یێن لەشی دكەڤن و سڤكاتیێ ب سەروەریێ دكەن.ئەو د رویقاییمن و خۆ دسەپینن، ناترسن كو ب خرابی بەحسێ خودانێن مەزناهیێ[g]  بكەن.11خۆ فریشتە، هەر چەندە ژ وان[h]  ب هێزتر و شیانترن، لێ ل نك خودانی ب ئاخفتنەكا كرێت وان[i]  گونەهبار ناكەن.12لێ ئەو كەس وەكو گیانەوەرێن بێ مەژینە، یێن ب خۆرسكێ[j]  دهێنە بڕێڤەبرن، ژ بۆ نێچیركرنێ و كوشتنێ چێبووینە، دەربارەی تشتێن وان پێزانین ل سەر نەی كوفریان دكەن، ئەڤجا ئەو دێ وەكو وان گیانەوەران ژ ناڤ چن13و ل شوینا زیانا وان كری، ئەو دێ زیانێ وەرگرن. دهژمێرن خۆشیە كو ل رۆژا نیڤرۆ ب دویڤ كەیفا دلێ خۆ بكەڤن. ئەو خالەكا رەشن و شەرمزارینە، تامێ ژ فێلبازیێن خۆ وەردگرن دەمێ د ئاهەنگان دا ل گەل هەوە پشكدار دبن.14چاڤێن وان د تژی دەهمەنپیسینە، ژ گونەهكرنێ تێر نابن، دەروونێن لاواز دخاپینن. دلێ وان ل سەر چاڤبرساتیێ یێ مەشقدایە. نفرین ل سەر وانە![k] 15وان ژ رێكا راست لادا، ئەڤجا ئەو د سەر دا چوون و رێكا بەلعامێ كوڕێ بەعۆری گرت، ئەوێ حەز ژ كرێیا خرابیێ كری.[l] 16لێ ئەو ژ بەر سەرپێچیا وی كری هاتە پاشڤەبرن، دەمێ كەرێ بێ زمان ب زمان كەفتی و رێ ل دیناتیا پێغەمبەری گرتی.17ئەڤ كەسە كانیێن بێ ئاڤن، مژن ب باڕۆڤەیێ دهێنە هاژوتن. بۆ وان كویرترین تاریستان هاتیە تەرخان كرن.18چنكو گۆتنێن مەزن و ڤاڵا دبێژن، هۆسا ب ئارەزوویێن لەشی یێن بێدەلنگیێ وان كەسان د سەر دا دبەن یێن ژ نوی رزگار بووین ژ ناڤ وان كەسێن د شاشیێ دا دژین.19سۆزا ئازادیێ ددەنە وان، هەر چەندە ئەو ب خۆ بەنیێن پویچاتیێنە، چنكو ئەو تشتێ ل سەر مرۆڤی زاڵ دبیت، مرۆڤ دبیتە بەنیێ وی.20ئەگەر ئەو ب نیاسینا خودان و قورتالكەرێ مە عیسایێ مەسیح ژ هەڕماتیێن جیهانێ رزگار ببن و پشتی هنگی كەفتبنە د تەڤنێ وان دا و بندەست ببنەڤە، ئەڤە دویماهیا وان ژ دەستپێكا وان كمباخترە.21بۆ وان باشتر بوو كو رێكا راستداریێ نەنیاسیبا، نەكو ئەوان نیاسیبا و پشتی هنگی ژ فەرمانا پیرۆز یا بۆ وان هاتیە دان، پاشگەز[m]  ببان.22ئەڤ پەندە ب دروستی ل سەر وان دهێت: «سە ل دلڕابوونا خۆ ڤەدگەڕیێت»[n]  و: «بەرازا شویشتی، ڤەدگەڕیێت خۆ د ناڤ هەڕیێ دا دگەڤزینیت.»
a.  2‏:1 مەبەست پێ مللەتێ ئیسرائیلە.
b.  2‏:1 q ماندەل: ئینكار
c.  2‏:1 q كڕین: ئاماژەیە بۆ قورتالكرنا مەسیحی، كو وی ب خوینا خۆ مرۆڤ ژ دیلاتیێ كڕین و رزگار كرن. بنێڕە مەرقۆس 10‏:45؛ 1 كورنتۆس 6‏:19‏-20؛ 1 تیمۆتاوس 2‏:6؛ ئاشكراكرن 5‏:9
d.  2‏:5 دەستپێكرن 6‏:18؛ 7‏:13‏-22
e.  2‏:6 q سەدۆم و عەمۆرا: ل فەرهەنگۆكێ بنێڕە.
f.  2‏:6‏-7 دەستپێكرن 19‏:1‏-38
g.  2‏:10 q خودانێن مەزناهیێ: مەبەست پێ هەبوویێن روحانینە وەكو فریشتە و ئەجنە و.. هتد. 
h.  2‏:11 مەبەست پێ ‹مامۆستایێن درەوین› یان ژی ‹خودانێن مەزناهیێ›نە.
i.  2‏:11 بەهرا پتر مەبەست پێ ‹خودانێن مەزناهیێ›نە.
j.  2‏:12 q خۆرسك: ب عەرەبی ‹غريزة›
k.  2‏:14 دەق و دەق: ‹زاڕۆكێن نفرینێنە›.
l.  2‏:15 سەرژمێری 22‏:1 تاكو 24‏:25
m.  2‏:21 q پاشگەز: ب عەرەبی ‹مرتد›. ئەوە یێ ژ راستیێ لێڤە بووی و پشتا خۆ دایێ.
n.  2‏:22 پەند 26‏:11

2 پەترۆس   به‌شێ 12 پەترۆس   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 پەترۆس »   به‌شێ 3سۆزا هاتنا خودانی 1گەلی خۆشتڤیان، ئەڤە دووەمین نامەیە ئەز بۆ هەوە دنڤیسم، د وان دا ئەز ب رێكا بیرئینانێ، هزرێن هەوە یێن پاقژ هشیار دكەم،2دا بیرا هەوە بهێتە پەیڤێن پێغەمبەرێن پیرۆز و فەرمانێن خودان و قورتالكەری یێن هنارتیێن هەوە هوین پێ ئاگەهدار كرین.3بەری هەر تشتەكی ڤێ چەندێ بزانن: د رۆژێن دویماهی دا، دێ هندەك تڕانەكەرێن چڤێل دەركەڤن، یێن كو ل دویڤ ئارەزوویێن خۆ یێن خراب بڕێڤە دچن.[a] 4دێ بێژن: «كا سۆزا هاتنا وی؟ چنكو ژ دەمێ نڤستنا[b]  بابكالان، هەمی تشت ژ دەستپێكا ئافراندنێ وەرە وەكو خۆ ماینە.»5ئەو ب مەبەست ڤێ راستیێ ب پشت گوهـ ڤە دهاڤێژن كو ب پەیڤا خودێ هەر ژ كەڤن دا ئەسمان هەبوون و ئەرد ژی ژ ئاڤێ و د ئاڤێ را چێبوویە.[c] 6ب وان ژی، ئاڤ ل سەر جیهانا بەرێ رابوو و ئەو ژ ناڤ چوو.[d] 7لێ ئەرد و ئەسمانێن نوكە هەین، ب هەمان پەیڤێ بۆ ئاگری د هەلگرتینە، تا رۆژا دادكرن و ژناڤبرنا بەدكاران دهێنە هێلان.8لێ بلا ئەڤ تشتە ژ بیرا هەوە نەچیت، گەلی خۆشتڤیان: ل نك خودانی رۆژەك وەكو هزار ساڵانە و هزار ساڵ ژی وەكو رۆژەكێنە.[e] 9خودان بجهئینانا سۆزا خۆ گیرۆ ناكەت، هەروەكو هندەك كەس ب گیرۆبوون دزانن، لێ ئەو بێهنا خۆ ل هەوە فرەهـ دكەت، چنكو وی نەڤێت كەس ژ ناڤ بچیت، لێ بەرێ هەمیان بكەڤیتە لخۆزڤڕینێ.10لێ رۆژا خودانی دێ وەكو دزەكی هێت[f] ، كو تێدا ئەسمان دێ ب گورمێنەكا مەزن ژ ناڤ چیت و توخم ب سۆتنێ دێ حەلیێن و ئەرد و هەمی كارێن تێدا هاتینە كرن، نامینن.[g] 11‏-12 ئەڤجا، مادەم ئەڤ تشتە هەمی دێ ب ڤی شێوەی حەلیێن، ئێدی پێدڤیە هوین چ جۆرە مرۆڤ بن؟ ل ڤی دەمێ كو هوین ل چاڤەڕێیا رۆژا خودێنە و لەزێ ل هاتنا وێ دكەن، پێدڤیە هوین ب پیرۆزی و خودێترسی بژین. د وێ رۆژێ دا ئەسمان دێ ب ئاگری ژ ناڤ چن و توخم دێ ب سۆتنێ حەلیێن.13لێ ئەم ل گۆر سۆزا وی، چاڤەڕێی ئەسمانێن نوی و ئەردەكێ نوی دكەین، كو راستداری تێدا یا خۆجهە.14لەوما گەلی خۆشتڤیان، مادەم كو هوین ل چاڤەڕێی ڤان تشتانە، بزاڤێ بكەن كو ئەو هەوە هۆسا ببینیت، هوین یێن د ئاشتیێ دا د بێكێماسینە و گازندە ل سەر هەوە نینن.15بهژمێرن كو بێهنفرەهیا خودانێ مە دەرفەتەكە بۆ قورتالبوونێ، كا چەوا برایێ مە یێ خۆشتڤی پاولۆسی ژی ل دویڤ وێ ئاقلمەندیا بۆ وی هاتیە دان بۆ هەوە نڤیسی،16هەروەكو د هەمی نامەیێن خۆ دا، بەحسێ ڤان تشتان دكەت. د وان دا هندەك تشتێن ب زەحمەت بۆ تێگەهشتنێ یێن هەین كو مرۆڤێن نەزان و لقلقۆك شاش شڕۆڤە دكەن، هەروەكو نڤیسارێن پیرۆز یێن دی شاش شڕۆڤە دكەن، ب ڤێ چەندێ ژی ئەو ژناڤچوونێ ب سەرێ خۆ دا دئینن.17لەوما گەلی خۆشتڤیان، مادەم هوین پێشوەخت هاتینە ئاگەهداركرن، د هشیار بن نەكو ب شاشیا بەدكاران بهێنە خڕاندن و خۆڕاگریا خۆ ژ دەست بدەن.18لێ د كەرەم و نیاسینا خودان و قورتالكەرێ مە عیسایێ مەسیح دا وەرارێ بكەن. مەزناهی بۆ وی بیت، نوكە و هەتا هەتایێ. ئامین.
a.  3‏:3 یەهودا 1‏:18
b.  3‏:4 q نڤستن: ئانكو مرن
c.  3‏:5 دەستپێكرن 1‏:6‏-9
d.  3‏:6 دەستپێكرن 7‏:11
e.  3‏:8 زەبوور 90‏:4
f.  3‏:10 مەتتا 24‏:42‏-43؛ 1 سالونیكی 5‏:2؛ ئاشكراكرن 3‏:3؛ 16‏:15
g.  3‏:10 د هندەك دەستنڤیسان دا دەق هۆسایە: «پەردە دێ ل سەر ئەردی و هەمی كارێن تێدا هاتینە ئەنجامدان هێتە راكرن.»

2 پەترۆس   به‌شێ 21 یوحەننا   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 یوحەننا »   به‌شێ 1پەیڤا ژیانێ 1ئەوێ كو ل دەستپێكێ هەبوو، ئەوێ مە بهیستی، ئەوێ مە ب چاڤێن خۆ دیتی، ئەوێ مە لێ نێڕی و مە دەستێ خۆ كریێ، ئەوە یا ئەم بۆ هەوە رادگەهینین كو پەیڤا ژیانێیە.[a] 2ژیان دیار بوو، مە ئەو دیتیە و شاهدەییێ بۆ ددەین و وێ ژیانا هەتا هەتایی بۆ هەوە رادگەهینین، ئەوا ل گەل بابی بوو و بۆ مە دیار بووی.[b] 3ئەوا مە دیتی و بهیستی بۆ هەوە رادگەهینین، دا هەوە ژی هەڤپشكی ل گەل مە هەبیت. هەڤپشكیا مە ژی ل گەل بابی و ل گەل كوڕێ وی عیسایێ مەسیحە.4ئەم بۆ هەوە ڤان تشتان دنڤیسین، دا دلخۆشیا مە یا تەمام بیت.خودێ رۆناهیە 5ئەڤەیە ئەو پەیاما مە ژ عیسایێ مەسیح بهیستی و بۆ هەوە رادگەهینین: خودێ رۆناهیە و چ تاریاتی تێدا نینە.6ئەگەر بێژین كو مە هەڤپشكی یا ل گەل خودێ هەی و ئەم د تاریاتیێ دا بڕێڤە بچین، ئەم درەوان دكەین و ل دویڤ راستیێ ناچین.7لێ ئەگەر ئەم د رۆناهیێ دا بڕێڤە بچین، هەروەكو ئەو د رۆناهیێ دا، مە هەڤپشكی یا ل گەل ئێكودوو هەی و خوینا كوڕێ وی، عیسای، مە ژ هەمی گونەهان پاقژ دكەت.8ئەگەر ئەم بێژین كو مە گونەهـ نینن، ئەم خۆ دخاپینین و راستی د دلێ مە دا نینە.9ئەگەر ئەم دانپێدانێ ب گونەهێن خۆ بكەین، ئەو یێ دلسۆز[c]  و راستدارە، لەوما دێ ل گونەهێن مە بوریت و مە ژ هەمی خرابیان پاقژ كەت.10ئەگەر ئەم بێژین كو مە گونەهـ نەكریە، ئەم وی درەوین دەردئێخین و پەیڤا وی د دلێ مە دا نینە.
a.  1‏:1 یوحەننا 1‏:1
b.  1‏:2 یوحەننا 1‏:14
c.  1‏:9 q دلسۆز: ئانكو وەفادار

2 پەترۆس   به‌شێ 31 یوحەننا   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 یوحەننا »   به‌شێ 2هاریكارێ مە مەسیحە 1گەلی زاڕۆكێن من، ئەز بۆ هەوە ڤان تشتان دنڤیسم، دا هوین گونەهان نەكەن. لێ ئەگەر كەسەك گونەهێ بكەت، مە ل نك بابی هاریكارەكێ[a]  هەی، كو عیسایێ مەسیحێ راستدارە.2ئەوە كەفارەت بۆ گونەهێن مە، نە ب تنێ بۆ گونەهێن مە، لێ بۆ گونەهێن هەمی جیهانێ ژی.3ئەم ب وێ چەندێ دزانین كو ئەم وی دنیاسین، ئەگەر ئەم فەرمانێن وی ب جهـ بینین.4ئەوێ دبێژیت: «ئەز وی دنیاسم» و فەرمانێن وی ب جهـ نەئینیت، ئەو درەوینە و راستی د دلێ وی دا نینە.5لێ یێ پەیڤا وی ب جهـ بینیت، ئەڤە ب راستی حەزژێكرنا خودێ د دلێ وی دا یا كامل بووی. ب ڤێ چەندێ ئەم دزانین ئەم د ئێكبوونا ل گەل وی داینە:6ئەوێ دبێژیت: «ئەز د ناڤ وی دا یێ بنەجهم،» پێدڤیە وەسا بژیت، هەروەكو عیسا ژیای[b] .فەرمانا نوی 7گەلی خۆشتڤیان، ئەز فەرمانەكا نوی بۆ هەوە نانڤیسم، لێ فەرمانەكا كەڤن، كو هەوە ژ دەستپێكێ هەبوو. فەرمانا كەڤن ئەو پەیڤە یا هەوە بهیستی.[c] 8سەرەڕای هندێ ژی، ئەز فەرمانەكا نوی بۆ هەوە دنڤیسم، كو راستیا وێ د وی دا و د هەوە ژی دا هەیە، چنكو تاریاتی بەرەڤ نەمانێ دچیت و رۆناهیا راستەقینە نوكە شەوقێ ددەت.9ئەوێ دبێژیت: «ئەز یێ د رۆناهیێ دا» و كەربێن وی ژ خویشك یان برایێ وی ڤەدبن، ئەو هێشتا یێ د تاریاتیێ دا.10یێ حەز ژ خویشك و برایێن خۆ دكەت، ئەو د رۆناهیێ دا یێ بنەجهە و چ ئەگەرێن هەلنگفتنێ بۆ وی نینن.11لێ یێ كەربێن وی ژ خویشكا وی یان برایێ وی ڤەدبن، ئەو یێ د تاریاتیێ دا و د تاریاتیێ دا دژیت و نزانیت كیڤە دچیت، چنكو تاریاتیێ چاڤێن وی یێن كۆرە كرین.12ئەز بۆ هەوە دنڤیسم، گەلی زاڕۆكان،چنكو ل سەر خاترا ناڤێ وی ل گونەهێن هەوە هاتیە بورین.13ئەز بۆ هەوە دنڤیسم، گەلی بابان،چنكو هوین وی دنیاسن، ئەوێ ژ دەستپێكێ هەی.14من بۆ هەوە نڤیسی، گەلی بابان،چنكو هوین وی دنیاسن، ئەوێ ژ دەستپێكێ هەی.15نە حەز ژ جیهانێ بكەن، نە ژی تشتێن د جیهانێ دا. ئەگەر كەسەك حەز ژ جیهانێ بكەت، حەزژێكرنا بابی د دلێ وی دا نینە.16چنكو هەمی تشتێن د جیهانێ دا، ئارەزوویا لەشی و ئارەزوویا چاڤان و شانازیبرن ب ملك و مالێ ژیانێ، نە ژ بابینە، لێ ژ جیهانێنە.17جیهان دچیت و ئارەزوویێن وێ ژی، لێ یێ حەزا خودێ ب جهـ دئینیت، ئەو دێ هەتا هەتایێ مینیت.ژ دژەمەسیحان ئاگەهدار ببن 18گەلی زاڕۆكان، ئەڤە دەمژمێرا دویماهیێیە. هەروەكو هەوە بهیستی كو دژەمەسیح دێ هێت، نوكە گەلەك دژەمەسیح[d]  یێن دەركەفتین. ژ ڤێ چەندێ ئەم دزانین دەمژمێرا دویماهیێیە.19ئەو ژ ناڤ مە دەركەفتن، لێ ئەو ژ مە نەبوون، چنكو ئەگەر ئەو ژ مە بان، دا ل گەل مە مینن. لێ ئەو دەركەفتن، دا دیار ببیت كو ئەو هەمی نە ژ مەنە.20لێ هوین ژ لایێ یێ پیرۆز ڤە هاتینە زەیتكرن[e]  و هوین هەمی ژی راستیێ دزانن.21من بۆ هەوە نڤیسی، نە چنكو هوین راستیێ نزانن، لێ چنكو هوین راستیێ دزانن و دزانن كو چ درەو ژ راستیێ نینن.22درەوین كیە؟ ما نە ئەوە یێ ماندەل[f]  دكەت كو عیسا ب خۆ مەسیحە. ئها ئەو دژەمەسیحە، ئەوێ بابی و كوڕی[g]  ماندەل دكەت.23هەر كەسێ كوڕی ماندەل بكەت، وی بەهر د بابی دا نینە، لێ یێ دانپێدانێ ب كوڕی بكەت، بەهر د بابی ژی دا هەیە.24بلا ئەو تشتێ هەوە ژ دەستپێكێ بهیستی، د ناڤ دلێ هەوە دا یێ بنەجهـ بیت. ئەگەر ئەو تشتێ هەوە ژ دەستپێكێ بهیستی د ناڤ دلێ هەوە دا بنەجهـ ببیت، هوین ژی دێ د ناڤ كوڕی و د ناڤ بابی دا بنەجهـ بن.25ئەڤەیە ئەو سۆزا وی ب خۆ دایە مە، ئەو ژی ژیانا هەتا هەتاییە.26من ئەڤ تشتە بۆ هەوە نڤیسین، دەربارەی وان كەسان یێن بزاڤێ دكەن هەوە د سەر دا ببەن.27لێ هندی هوینن، ئەو زەیتكرنا هەوە ژ وی[h]  وەرگرتی د دلێ هەوە دا یا بنەجهە و هوین د پێدڤی نینن كو كەسەك هەوە فێر بكەت. ئەڤجا د ناڤ مەسیحی دا بنەجهـ ببن، مادەم زەیتكرنا وی هەوە فێر دكەتە هەمی تشتان و ئەو راستە و نە درەوە، وەكو وێ زەیتكرنێ هوین فێر كرین ژی.زاڕۆكێن خودێ 28نوكە ژی، گەلی زاڕۆكان، د ناڤ وی دا بنەجهـ ببن، داكو دەمێ ئەو دیار ببیت، مە پشتڕاستی هەبیت و د هاتنا وی دا شەرم ژێ نەكەین.29ئەگەر هوین بزانن كو ئەو یێ راستدارە، هوین دزانن كو هەر كەسێ راستداریێ بكەت، یێ ژ وی بووی.
a.  2‏:1 q هاریكار: ب یونانی دبێژیت ‹پاراكلێتۆس›. ل فەرهەنگۆكێ ل پەیڤا پاراكلێتۆس* بنێڕە.
b.  2‏:6 دەق و دەق: ‹پێدڤیە وەسا بڕێڤە بچیت، هەروەكو عیسا بڕێڤە چووی›.
c.  2‏:7 یوحەننا 13‏:34
d.  2‏:18 q دژەمەسیح: مەسیحێ سەختەیە، ئەوێ خۆ ددەتە نیاسین كو مەسیحە، لێ ئەو درەوینە و خەلكی د سەر دا دبەت. مەتتا 24‏:24
e.  2‏:20 q زەیتكرن: هێمایە كو خودێ مرۆڤ هەلبژارت و گیانێ پیرۆز رشتە سەر وی. ل فەرهەنگۆكێ بنێڕە زەیتكرن*.
f.  2‏:22 q ماندەل: ئینكار
g.  2‏:22 مەبەست ژ كوڕی: مەسیحە و مەبەست ژ بابی: خودێیە.
h.  2‏:27 مەبەست پێ مەسیحە.

1 یوحەننا   به‌شێ 11 یوحەننا   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 یوحەننا »   به‌شێ 31بەرێ خۆ بدەنێ، چ حەزژێكرنە بابی دایە مە، داكو ب زاڕۆكێن خودێ بهێینە بناڤكرن! ب راستی ژی ئەم ئەوین. ژ بەر هندێ جیهان مە نانیاسیت، چنكو ئەو نەنیاسی.2گەلی خۆشتڤیان، نوكە ئەم زاڕۆكێن خودێینە و هێشتا دیار نەبوویە كا دێ بینە چ. لێ ئەم دزانین كو دەمێ ئەو[a]  دیار دبیت، ئەم ژی دێ وەكو وی بین، چنكو كا ئەو یێ چەوایە، دێ وی وەسا بینین.3هەر كەسێ ئەڤ هیڤیە ب وی هەبیت، خۆ پاك دكەت، كا چەوا مەسیح یێ پاكە.4هەر كەسێ گونەهێ بكەت، سەرپێچیێ ژی دكەت، چنكو گونەهـ سەرپێچیە.5هوین دزانن كو مەسیح یێ دیار بووی، دا گونەهان راكەت. گونەهـ د وی دا نینە.6هەر كەسێ د ناڤ وی دا یێ بنەجهـ بیت، گونەهێ ناكەت[b] . هەر كەسێ گونەهێ بكەت، نە ئەو دیتیە و نە ژی ئەو نیاسیە.7گەلی زاڕۆكان، بلا كەس هەوە د سەر دا نەبەت. یێ راستداریێ دكەت، ئەو یێ راستدارە، كا چەوا مەسیح یێ راستدارە.8یێ گونەهان دكەت، ئەو ژ ئبلیسیە، چنكو ئبلیس هەر ژ دەستپێكێ وەرە گونەهێ دكەت. كوڕێ خودێ ژ بەر هندێ یێ دیار بووی، دا كارێن ئبلیسی ژ ناڤ ببەت.9هەر كەسێ ژ خودێ بووی، گونەهێ ناكەت، چنكو بنیاتێ خودێ[c]  د وی دا یێ بنەجهە. ئەو نەشێت گونەهێ بكەت، چنكو ئەو یێ ژ خودێ بووی.10ب ڤێ چەندێ زاڕۆكێن خودێ و زاڕۆكێن ئبلیسی ژ ئێك دیار دبن: هەر كەسێ راستداریێ نەكەت، ئەو نە ژ خودێیە، هەروەسا یێ حەز ژ خویشك یان برایێ خۆ نەكەت.حەز ژ ئێكودوو بكەن 11ئەو پەیاما هەوە ژ دەستپێكێ بهیستی ئەوە كو ئەم حەز ژ ئێكودوو بكەین.12ئەم وەكو قایینی[d]  نەبین، ئەوێ كو ژ خرابكاری[e]  بوو و برایێ خۆ كوشتی. بۆچی ئەو كوشت؟ چنكو كریارێن وی ب خۆ د خراب بوون و یێن برایێ وی د راستدار بوون.13مەندەهۆش نەبن، گەلی خویشك و برایان، ئەگەر جیهانێ كەرب ژ هەوە ڤەببن.14ئەم دزانین كو ئەم ژ مرنێ دەرباز بووینە ژیانێ، چنكو ئەم حەز ژ خویشك و برایان دكەین. ئەوێ حەزژێكرنێ نەكەت، ئەو د مرنێ دا بنەجهـ دبیت.15هەر كەسێ كەرب ژ خویشك یان برایێ خۆ ڤەببن، ئەو مێركوژە. هوین دزانن ژی كو چ مێركوژان ژیانا هەتا هەتایی، ئەوا بنەجهـ د ناڤ وی دا، نینە.16ئەم ب ڤێ چەندێ حەزژێكرنێ دزانین: عیسای ژیانا خۆ ژ پێخەمەت مە دانا[f] . ئەڤجا پێدڤیە ئەم ژی ژیانا خۆ ژ پێخەمەت خویشك و برایان بدانین.17لێ ئەگەر كەسەكی مالێ جیهانێ هەبیت و دیت كو خویشك یان برایێ وی د هەوجەیێ دایە و دلێ خۆ پێ نەسوژیت، چەوا حەزژێكرنا خودێ د ناڤ وی دا بنەجهـ دبیت؟18گەلی زاڕۆكان، بلا ئەم حەزژێكرنێ بكەین، نە ب پەیڤێ و ئەزمانی، لێ ب كریار و راستیێ.19ب ڤێ چەندێ ئەم دێ زانین كو ئەم ژ راستیێینە و دێ دلێ خۆ ل بەرامبەری خودێ ئارام كەین20دەمێ دلێ مە، مە گونەهبار دكەت، چنكو خودێ مەزنترە ژ دلێ مە و ئەو هەمی تشتان دزانیت.21گەلی خۆشتڤیان، ئەگەر دلێ مە، مە گونەهبار نەكەت، مە ل نك خودێ پشتڕاستی یا هەی22و ئەم چ ژێ بخوازین، ئەم ژێ وەردگرین، چنكو ئەم فەرمانێن وی ب جهـ دئینین و تشتێن ب دلێ وی دكەین.23فەرمانا وی ژی ئەڤەیە: ئەم باوەریێ ب ناڤێ كوڕێ وی، عیسایێ مەسیح، بینین و ئەم حەز ژ ئێكودوو بكەین، كا چەوا وی فەرمان ل مە كریە.24یێن فەرمانێن وی ب جهـ دئینن، د ناڤ وی دا د بنەجهن و ئەو ژی د ناڤ وان دا یێ بنەجهە. ئەم ژ ڤێ چەندێ دزانین كو ئەو د ناڤ مە دا یێ بنەجهە: ب وی گیانی[g]  یێ وی دایە مە.
a.  3‏:2 ئانكو مەسیح
b.  3‏:6 q گونەهێ ناكەت: مەبەست پێ ئەوە كو: ‹د ناڤ گونەهان دا نامینیت›.
c.  3‏:9 q بنیاتێ خودێ: دەق و دەق: ‹تۆڤێ خودێ› 
d.  3‏:12 q قایین: هندەك دبێژنێ ‹قابیل›. ل فەرهەنگۆكێ بنێڕە 
e.  3‏:12 مەبەست پێ ئبلیسە.
f.  3‏:16 ئانكو: ژیانا خۆ كرە گۆری.
g.  3‏:24 مەبەست پێ گیانێ پیرۆزە.

1 یوحەننا   به‌شێ 21 یوحەننا   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 یوحەننا »   به‌شێ 4تاقیكرنا گیانێ مرۆڤان 1گەلی خۆشتڤیان، باوەر ژ هەر گیانەكی نەكەن، لێ گیانان تاقی بكەن، كا ئەو ژ خودێنە یان نە، چنكو گەلەك پێغەمبەرێن درەوین یێن دەركەفتینە جیهانێ.2هوین ب ڤێ چەندێ دێ گیانێ خودێ نیاسن: هەر گیانەكێ دانپێدانێ بكەت كو عیسایێ مەسیح ب لەشی یێ هاتی، ئەو گیان ژ خودێیە،3لێ هەر گیانەكێ دانپێدانێ نەكەت كو عیسایێ مەسیح ب لەشی یێ هاتی، ئەو گیان نە ژ خودێیە. ئەو گیانێ دژەمەسیحیە، ئەو گیانێ هەوە بهیستی كو دێ هێت و نوكە ئەو د جیهانێ دایە.4هوین ژ خودێنە گەلی زاڕۆكان و هوین ل سەر پێغەمبەرێن درەوین ب سەركەفتن، چنكو گیانێ پیرۆز یێ د هەوە دا مەزنترە ژ گیانێ ئبلیسی یێ د جیهانێ دا.5ئەو ژ جیهانێنە، لەوما ل دویڤ دیتنا جیهانێ دئاخڤن و جیهان گوهێ خۆ ددەتێ.6ئەم ژ خودێینە. ئەوێ خودێ دنیاسیت گوهێ خۆ ددەتە مە و ئەوێ نە ژ خودێیە، گوهێ خۆ نادەتە مە. ژ بەر وێ چەندێ ئەم گیانێ راستیێ[a]  و گیانێ شاشیێ ژ ئێك جودا دكەین.خودێ حەزژێكرنە 7گەلی خۆشتڤیان، بلا ئەم حەز ژ ئێكودوو بكەین، چنكو حەزژێكرن ژ خودێیە. هەر كەسێ حەزژێكرنێ دكەت، ئەو یێ ژ خودێ بووی و خودێ دنیاسیت.8ئەوێ حەزژێكرنێ ناكەت، خودێ نانیاسیت، چنكو خودێ حەزژێكرنە.9هۆسا حەزژێكرنا خودێ د ناڤ مە دا دیار بوو: خودێ كوڕێ خۆ یێ ئێكانە هنارتە جیهانێ، داكو ئەم ب وی بژین.10حەزژێكرن ئەڤەیە: نە كو مە حەز ژ خودێ كریە، لێ وی حەز ژ مە كر و كوڕێ خۆ هنارت دا ببیتە كەفارەتا گونەهێن مە.11گەلی خۆشتڤیان، مادەم خودێ هۆسا حەز ژ مە كر، پێدڤیە ئەم ژی حەز ژ ئێكودوو بكەین.12چ جاران كەسێ خودێ نەدیتیە. ئەگەر ئەم حەز ژ ئێكودوو بكەین، خودێ د ناڤ مە دا بنەجهـ دبیت و حەزژێكرنا وی د مە دا كامل دبیت.[b] 13ئەم ب ڤێ چەندێ دزانین كو ئەم د ناڤ خودێ دا د بنەجهین و خودێ ژی د ناڤ مە دا یێ بنەجهە، چنكو وی ژ گیانێ خۆ دایە مە.14مە دیتیە و ئەم شاهدەییێ ددەین كو بابی كوڕێ خۆ هنارت دا ببیتە قورتالكەرێ جیهانێ.15ئەوێ دانپێدانێ دكەت كو عیسا كوڕێ خودێیە، خودێ د ناڤ وی دا یێ بنەجهە و ئەو ژی د ناڤ خودێ دا.16ئەڤجا ئەم وێ حەزژێكرنا خودێ بۆ مە هەی دزانین و باوەر ژێ دكەین.خودێ حەزژێكرنە. ئەوێ د ناڤ حەزژێكرنێ دا بنەجهـ دبیت، د ناڤ خودێ دا یێ بنەجهە و خودێ د ناڤ وی دا.17ب وێ چەندێ حەزژێكرن د ناڤ مە دا دهێتە كاملكرن، دا د رۆژا دادكرنێ دا دپشتڕاست بین، چنكو مەسیح یێ چەوایە، ئەم ژی ل ڤێ جیهانێ د وەساینە[c] .18د حەزژێكرنێ دا ترس نینە، لێ حەزژێكرنا كامل ترسێ ژ دلی دەردئێخیت، چنكو ترس گرێدای سزایە. ئەوێ دترسیت، ئەو د حەزژێكرنێ دا كامل نەبوویە.19ئەم حەزژێكرنێ دكەین، چنكو ل بەراهیێ وی حەز ژ مە كر.20ئەگەر ئێك ببێژیت: «ئەز حەز ژ خودێ دكەم» و كەربێن وی ژ خویشك یان برایێ وی ڤەببن، ئەو یێ درەوینە. چنكو ئەو كەسێ حەز ژ خویشك یان برایێ خۆ نەكەت یێ كو دبینیت، ئەو نەشێت حەز ژ خودێ بكەت یێ كو نابینیت.21مە ئەڤ فەرمانە ژ وی وەرگرتیە: ئەوێ حەز ژ خودێ دكەت، پێدڤیە حەز ژ خویشك و برایێن خۆ ژی بكەت.
a.  4‏:6 q گیانێ راستیێ: ئانكو گیانێ پیرۆز
b.  4‏:12 یوحەننا 1‏:18
c.  4‏:17 ئانكو: پەیوەندیا مەسیحی ل گەل بابی یا چەوایە، پەیوەندیا مە ژی ل ڤێ جیهانێ ل گەل خودێ یا وەسایە.

1 یوحەننا   به‌شێ 31 یوحەننا   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 1 یوحەننا »   به‌شێ 5سەركەفتنا باوەریێ ل بەرامبەر جیهانێ 1هەر كەسێ باوەر دكەت كو عیسا مەسیحە[a] ، ئەو كەس یێ ژ خودێ بووی. هەر كەسێ حەز ژ بابی دكەت ژی، حەز ژ وی ژی دكەت یێ ژ بابی بووی[b] .2ئەم ب ڤێ چەندێ دزانین كو ئەم حەز ژ زاڕۆكێن خودێ دكەین، دەمێ ئەم حەز ژ خودێ دكەین و فەرمانێن وی ب جهـ دئینین.3چنكو حەزژێكرنا مە بۆ خودێ ئەڤەیە، كو ئەم فەرمانێن وی ب جهـ بینین.[c]  فەرمانێن وی ژی نە بارگرانینە.4ژ بەر كو هەر كەسێ ژ خودێ بووی، ل سەر جیهانێ ب سەر دكەڤیت. ئەڤ سەركەفتنا ل سەر جیهانێ ژی ئەڤەیە: باوەریا مەیە.5كی سەركەفتنێ ل سەر جیهانێ دئینیت؟ ب تنێ ئەوێ باوەر دكەت كو عیسا كوڕێ خودێیە.شاهدەیی دەربارەی كوڕێ خودێ 6ئەڤەیە ئەوێ ب ئاڤێ و خوینێ[d]  هاتی، عیسایێ مەسیح. نە ب ئاڤێ ب تنێ، لێ ب ئاڤێ و خوینێ یێ هاتی. گیانێ پیرۆزە یێ شاهدەییێ ددەت ژی، چنكو گیانێ پیرۆز راستیە.7یێن شاهدەییێ ددەن سێنە:8گیان و ئاڤ و خوین. ئەڤ هەر سێیە هەمان شاهدەیی ددەن.9ئەگەر ئەم شاهدەییا مرۆڤان قەبیل بكەین، شاهدەییا خودێ مەزنترە، چنكو ئەڤە شاهدەییا خودێیە، ئەوا وی دەربارەی كوڕێ خۆ دای.10ئەوێ باوەریێ ب كوڕێ خودێ دئینیت، ئەڤ شاهدەییە د ناخێ وی ب خۆ دا هەیە. ئەوێ باوەر ژ خودێ نەكەت، ئەو خودێ ب درەوین دەردئێخیت، چنكو وی باوەری ب وێ شاهدەییێ نەئینایە، ئەوا خودێ دەربارەی كوڕێ خۆ دای.11شاهدەیی ژی ئەڤەیە: خودێ ژیانا هەروهەر دایە مە و ئەڤ ژیانە د ناڤ كوڕێ وی دایە.12ئەوێ بەهر د كوڕێ خودێ دا هەی، ژیان ژی یا هەی، ئەوێ بەهر د كوڕێ خودێ دا نەی، ژیان ژی نینە.ژیانا هەروهەر 13من ئەڤە بۆ هەوە یێن باوەریێ ب ناڤێ كوڕێ خودێ هەی، نڤیسین، دا بزانن كو هەوە ژیانا هەروهەر یا هەی.14ئەو پشتڕاستیا مە ل نك خودێ هەی ژی ئەڤەیە: ئەگەر ئەم ل دویڤ حەزا وی تشتەكی بخوازین، ئەو دێ گوهێ خۆ دەتە مە.15ئەگەر ئەم بزانین ژی كو ئەم چ بخوازین ئەو گوهێ خۆ ددەتە مە، هنگی ئەم دزانین كو ئەو تشتێن مە ژێ خواستین، مە یێن وەرگرتین.16ئەگەر ئێك ببینیت كو خویشكا وی یان برایێ وی گونەهەكێ دكەت، لێ نە گونەهەك بیت كو بەرێ مرۆڤی ددەتە مرنێ، بلا ئەو ژ خودێ بخوازیت و خودێ دێ ژیانێ دەتە وی كەسی یێ گونەهەك كری كو بەرێ وی نەدەتە مرنێ. گونەهـ یا هەی مرنێ دئینیت. ئەز نابێژم بلا ئەو بۆ ڤێ گونەهێ داخوازێ بكەت.17هەر كارەكێ خراب گونەهە، لێ گونەهـ یا هەی مرنێ نائینیت.18ئەم دزانین كو هەر كەسێ ژ خودێ بووی گونەهێ ناكەت[e] ، چنكو نەخریێ خودێ[f]  وی دپارێزیت و خرابكار[g]  دەستێ خۆ ناكەتێ.19ئەم دزانین كو ئەم ژ خودێینە و هەمی جیهان ل بن دەستهەلاتا خرابكاریە.20دزانین ژی كو كوڕێ خودێ هاتیە و تێگەهشتن دایە مە، دا یێ راستەقینە بنیاسین. ئەم د ناڤ یێ راستەقینە داینە، د ناڤ كوڕێ خودێ عیسایێ مەسیح دا. ئەوە خودایێ راستەقینە و ژیانا هەروهەر.21گەلی زاڕۆكان، خۆ ژ پووتان[h]  بپارێزن.
a.  5‏:1 ئانكو قورتالكەرێ جیهانێ، بنێڕە یوحەننا 4‏:42. هەروەسا ل فەرهەنگۆكێ بنێڕە مەسیح*.
b.  5‏:1 q یێ ژ بابی بووی: مەبەست پێ هەمی باوەردارن.
c.  5‏:3 یوحەننا 14‏:15‏، 21
d.  5‏:6 q ب ئاڤێ و خوینێ: هندەك شڕۆڤە دكەن كو ئاڤ ئاماژەیە بۆ تافیركرنا مەسیحی و خوین ئاماژەیە بۆ خۆگۆریكرنا وی.
e.  5‏:18 مەبەست پێ د ناڤ گونەهان دا نامینیت.
f.  5‏:18 q نەخریێ خودێ: دەقێ یونانی دبێژیت: ئەوێ ژ خودێ بووی.
g.  5‏:18 مەبەست پێ ئبلیسە.
h.  5‏:21 q پووتان: صەنەمان

1 یوحەننا   به‌شێ 42 یوحەننا   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 2 یوحەننا »   به‌شێ 1سڵاڤ 1ژ من یێ ریهسپی، بۆ خانما هەلبژارتی و زاڕۆكێن وێ، ئەوێن ئەز د راستیێ دا حەز ژێ دكەم، نە ب تنێ ئەز، لێ ئەو هەمی ژی، یێن راستیێ دزانن،2ژ بەر وێ راستیا د ناڤ مە دا بنەجهـ و دێ هەتا هەتایێ ل گەل مە بیت:3كەرەم و دلۆڤانی و ئاشتی، ژ خودایێ باب و ژ عیسایێ مەسیح، كوڕێ بابی، ب رێكا راستیێ و حەزژێكرنێ دێ ل گەل مە بن.راستی و حەزژێكرن 4ئەز گەلەك دلخۆش بووم دەمێ من دیتی كو هندەك زاڕۆكێن تە، ب وی شێوەیێ بابی فەرمان ل مە كری، ل سەر راستیێ دچن.5نوكە ژی هەی خانم، ئەز داخوازێ ژ تە دكەم كو ئەم حەز ژ ئێكودوو بكەین و ئەڤە نە فەرمانەكا نویە بۆ تە دنڤیسم، لێ ئەوە یا مە ژ دەستپێكێ هەبوو.[a] 6حەزژێكرن ژی ئەڤەیە: ئەم ل دویڤ فەرمانێن وی بچین. فەرمان ژی ئەڤەیە: كا چەوا هەوە ژ دەستپێكێ بهیستیە، وەسا ل سەر رێكا حەزژێكرنێ بچن.[b] هشیاركرن ژ مامۆستایێن درەوین 7گەلەك كەسێن خاپینۆك ل جیهانێ بەڵاڤ بووینە، دانپێدانێ ناكەن كو عیسایێ مەسیح ب لەشی یێ هاتی. ئەڤەنە خاپینۆك و دژەمەسیح.8د هشیاری خۆ بن، نەكو ئەو تشتێ هەوە بزاڤ بۆ كری، ژ دەست بدەن، لێ خەلاتەكێ تەمام وەربگرن.9هەر كەسێ پێنگاڤێن زێدە بهاڤێژیت و د فێركرنا مەسیحی دا بنەجهـ نەبیت، وی بەهر د خودێ دا نینە. ئەوێ د وێ فێركرنێ دا بنەجهـ ببیت، وی بەهر یا د بابی دا و د كوڕی ژی دا هەی.10ئەگەر ئێك بهێتە نك هەوە و وێ فێركرنێ نەئینیت، د مالێن خۆ دا نەحەوینن و سڵاڤ نەكەنێ،11چنكو ئەوێ سڵاڤ بكەتێ، پشكداریێ د كارێن وی یێن خراب دا دكەت.گۆتنێن دویماهیێ و سڵاڤ 12هێشتا من گەلەك تشتێن هەین بۆ هەوە بنڤیسم، من نەڤێت ب كاغەزێ و حبری بیت. لێ ئەز هیڤیدارم بهێمە نك هەوە و روی ب روی بئاخڤم، دا دلخۆشیا مە یا تەمام بیت.13زاڕۆكێن خویشكا تە یا هەلبژارتی سڵاڤان ل تە دكەن.
a.  1‏:5 یوحەننا 13‏:34؛ 15‏:12‏؛ 15‏:17
b.  1‏:6 1 یوحەننا 5‏:3

1 یوحەننا   به‌شێ 53 یوحەننا   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » 3 یوحەننا »   به‌شێ 1سڵاڤ 1ژ من یێ ریهسپی، بۆ گایۆسێ خۆشتڤی، ئەوێ ئەز د راستیێ دا حەز ژێ دكەم.2هەی خۆشتڤی، ئەز نڤێژێ دكەم كو تۆ د هەمی تشتان دا یێ سەركەفتی و ساخلەم بی، هەروەكو گیانێ تە یێ سەركەفتی.3ئەز گەلەك دلخۆش بووم دەمێ هندەك برا هاتین و دەربارەی پێگیریا تە ب راستیێ شاهدەیی دای، كا چەوا تۆ ل سەر راستیێ دچی.4من دلخۆشیەكا ژ ڤێ مەزنتر نینە كو ئەز ببهیسم زاڕۆكێن من ل سەر راستیێ دچن.پشتەڤانیكرنا برایان 5هەی خۆشتڤی، تۆ یێ دلسۆزی د كارێن خۆ دا، یێن تۆ بۆ برایان دكەی، هەر چەندە د بیانینە.6وان ل بەرامبەر جڤاكا باوەرداران[a]  شاهدەیی ل سەر حەزژێكرنا تە دا. تۆ دێ كارەكێ باش كەی، دەمێ تۆ ب شێوەیەكێ هەژی خودێ وان ب رێ بئێخی.7چنكو ئەو ژ پێخەمەت ناڤی[b]  دەركەفتینە و تشتەك ژ مللەتان[c]  وەرنەگرتیە.8لەوما پێدڤیە ئەم پشتەڤانیا كەسێن وەسا بكەین، دا هەڤكارێن وان بین بۆ راستیێ.دیۆتریفس و دیمیتریۆس 9من تشتەك بۆ جڤاكا باوەرداران نڤیسی، لێ دیۆتریفس، ئەوێ دڤێت د ناڤ وان دا كەسێ ئێكێ بیت، مە قەبیل ناكەت.10لەوما ئەگەر ئەز هاتم، دێ سەرنجا هەوە راكێشمە سەر كارێن ئەو دكەت، كا چەوا ب گۆتنێن خراب نەكامیا مە دكەت. ئەو ب ڤێ چەندێ ژی بەس ناكەت، لێ برایان ژی قەبیل ناكەت و هەر ئێكێ دڤێت برایان قەبیل بكەت، ئەو رێكێ لێ دگریت و ژ جڤاكا باوەرداران دەردئێخیت.11هەی خۆشتڤی، چاڤ ل خرابیێ نەكە، لێ ل باشیێ بكە. هەر ئێكێ باشیێ دكەت، ئەو ژ خودێیە و یێ خرابیێ دكەت، ئەوی خودێ نەدیتیە[d] .12سەبارەت دیمیتریۆسی، هەمی كەس بۆ باشیا وی شاهدەییێ ددەن، خۆ پەیاما راستیێ ب خۆ ژی شاهدەییێ بۆ ددەت. ئەم ژی شاهدەییێ بۆ ددەین و هوین دزانن كو شاهدەییا مە یا راستە.سڵاڤێن ئاشتیێ 13من گەلەك تشت هەبوون بۆ تە بنڤیسم، لێ من نەڤێت ب حبری و پێنڤیسی بیت.14ئەز هیڤیدارم ل دەمەكێ نێزیك تە ببینم و دێ روی ب روی ئاخڤین.15ئاشتی ل سەر تە بیت. هەڤال سڵاڤان ل تە دكەن. ناڤ ب ناڤ سڵاڤان ل هەڤالان بكە.
a.  1‏:6 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
b.  1‏:7 مەبەست پێ ناڤێ عیسایێ مەسیحە. بنێڕە كارێن هنارتیان 4‏:9‏-12؛ فیلیپی 2‏:9‏-10
c.  1‏:7 ئانكو ئەوێن نەباوەردار
d.  1‏:11 ئانكو خودێ نەنیاسیە.

2 یوحەننا   به‌شێ 1یەهودا   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » یەهودا »   به‌شێ 1سڵاڤ 1ژ من، یەهودا، بەنیێ عیسایێ مەسیح و برایێ یەعقوبی،بۆ گازیكریێن خۆشتڤی ژ لایێ خودایێ باب ڤە و پاراستی ژ لایێ عیسایێ مەسیح ڤە:2دلۆڤانی، ئاشتی و حەزژێكرن ب زێدەیی ل سەر هەوە بن.دادكرنا مامۆستایێن درەوین 3گەلی خۆشتڤیان، هەر چەندە من ب مەرەق دڤیا دەربارەی قورتالبوونا مە یا هەڤپشك بۆ هەوە بنڤیسم، لێ من ب فەر دیت كو ئەز بۆ هەوە نامەیەكێ بنڤیسم، تێدا هیڤی ژ هەوە بكەم كو هوین ژ پێخەمەت وێ باوەریێ خەباتێ بكەن، ئەوا ب جارەكێ و بۆ هەروهەر بۆ پیرۆزكریان هاتیە دان.4چنكو هندەك كەس ب دزی ڤە هاتینە د ناڤ هەوە دا، ئەوێن ژ كەڤن دا سزایێ وان ل سەر هاتیە نڤیسین، كەسێن بەدكارن، كەرەما خودایێ مە دكەنە بەهانە بۆ بێدەلنگیێ، هەروەسا عیسایێ مەسیح، كو سەروەر و خودانێ مە یێ ئێكانەیە، ماندەل[a]  دكەن.5ئەڤجا من دڤێت بیرا هەوە بینم، هەر چەندە هوین ڤان هەمی تشتان دزانن، كو پشتی خودانی گەلێ خۆ ژ ئەردێ مسرێ رزگار كری، ئەوێن باوەری نەئینای ژ ناڤ برن.[b] 6هەروەسا وی، ئەو فریشتەیێن پێگەهێ خۆ نەپاراستی و جهێ خۆ هێلای، ل بن تاریاتیێ ب قەیدێن هەروهەری بۆ دادكرنا رۆژا مەزن هێلان.7ب هەمان شێوەی سەدۆم و عەمۆرا[c]  و باژێڕێن ل دەوروبەرێن وان ژی وەكو وان دەهمەنپیسی كر و ب دویڤ گوهنێلیا نە سرۆشتی[d]  كەفتن. ئەو ب كێشانا سزایێ ئاگرینی یێ هەروهەر بوونە نموونە.[e] 8هەروەسا ئەڤە ژی، ئەوێن ب دویڤ خەونێن خۆ دكەڤن، لەشی دهەڕمینن و سڤكاتیێ ب سەروەریێ دكەن و ب خرابی بەحسێ خودانێن مەزناهیێ[f]  دكەن.9لێ خۆ میكائیلێ سەرۆكێ فریشتەیان ژی، دەمێ ل گەل ئبلیسی ب هەڤڕكی هاتی و دەربارەی تەرمێ مووسای گەنگەشە ل گەل كری، بستەهـ نەكر ب ئاخفتنەكا كرێت وی گونەهبار بكەت، لێ گۆتێ: «بلا خودان تە پاشڤە ببەت!»10لێ ئەڤ كەسە، دەربارەی تشتێن ئەو تێنەگەهن كوفریان دكەن، ئەو تشتێن ئەو تێدگەهن ژی وان ژ ناڤ دبەن، چنكو ئەو وەكو گیانەوەرێن بێئاقل ب تنێ ل دویڤ سرۆشتێ خۆ دچن.11نەخوزیكێن وان! چنكو ئەوان رێكا قایینی[g]  گرتیە و وەكو بەلعامی[h]  ژ پێخەمەت قازانجی د سەر دا چوون و یاخیبوونا وان وەكو یاخیبوونا قۆرەحیە[i]  و ئەو دێ وەكو وی ژ ناڤ چن.12ئەو د ئاهەنگێن هەوە یێن برایینیێ دا خالەكا رەشن، بێ ترس خوارنێ ل گەل هەوە دخۆن، ب تنێ خۆ دچەرینن. ئەو عەورێن بێ بارانن یێن با ل گەل خۆ دبەت. دارێن پاییزی یێن بێ بەرهەمن، دووجاركی د مرینە، ژ رەهان د هەلكێشاینە.13ئەو وەكو پێلێن هار یێن دەریایێنە، شەرمزاریا خۆ بەڵاڤ دكەن كا چەوا پێل كەفێ دهاڤێژن. ئەو ستێرن یێن رێكا خۆ بەرزە كری ئەوێن هەتا هەتایێ بۆ وان كویرترین تاریستان هاتیە تەرخان كرن.14حەنۆخی[j]  ژی، كو پشتی ئادەمی بابكێ حەفتێ بوو، پەیاما خودێ دەربارەی ڤان كەسان راگەهاندیە و گۆتیە: «ئەڤە خودان د ناڤ هزارەهان پیرۆزكریێن خۆ دا یێ دهێت،[k] 15دا حوكمی ل سەر هەمیان بدەت و هەمی بەدكاران ل سەر هەمی كریارێن بەدكاریێ یێن وان كرین و ل سەر هەمی پەیڤێن دژوار یێن گونەهكارێن بەدكار د دەرهەقا وی دا گۆتین، گونەهبار بكەت.»16ئەو كەس د پتپتی و دەڤ ب گازندەنە، ل گۆر ئارەزوویێن خۆ دژین و مەزن دئاخڤن، ژ پێخەمەت بەرژەوەندیێن خۆ سالویسیێ[l]  بۆ كەسان دكەن.هشیاركرن و شیرەت بۆ باوەرداران 17لێ هوین، گەلی خۆشتڤیان، بیرا خۆ بیننە وان ئاخفتنان یێن پێشوەخت هنارتیێن خودانێ مە عیسایێ مەسیح گۆتین.18ئەوان دگۆتە هەوە: «د دەمێ دویماهیێ دا، دێ هندەك تڕانەكەر پەیدا بن، ل دویڤ ئارەزوویێن خۆ یێن بەدكاریێ بڕێڤە دچن.»[m] 19ئەڤە ئەو كەسن یێن دووبەرەكیێ چێدكەن، ب تنێ ل دویڤ خۆرسكێن لەشكانی دچن، ژ گیانێ پیرۆز د بێ بەهرن.20لێ هوین، گەلی خۆشتڤیان، خۆ ل سەر باوەریا خۆ یا هەری پیرۆز ئاڤا بكەن، ب گیانێ پیرۆز نڤێژێ بكەن،21هۆسا خۆ د حەزژێكرنا خودێ دا راگرن، دەمێ هوین ژ بۆ ژیانا هەروهەری چاڤەڕێیا دلۆڤانیا خودانێ مە عیسایێ مەسیح دكەن.22دلۆڤانیێ ب یێن دوودل ببەن،23هندەكێن دی ژ ئاگری بڕەڤینن و قورتال بكەن، دلۆڤانیێ ب یێن ماین ببەن، لێ ب هشیاری و بلا كەربێن هەوە خۆ ژ وان جلكان[n]  ژی ڤەببن یێن ب لەشێ ڤان هەڕمین.پەسن بۆ خودێ 24بۆ وی یێ شیان هەین هەوە ژ هەلنگفتنێ بپارێزیت و هەوە بێ كێماسی ل پێشیا مەزناهیا خۆ ب دلخۆشیەكا مەزن راوەستینیت،25بۆ خودایێ ئێكانە، قورتالكەرێ مە، ب رێكا عیسایێ مەسیحێ خودانێ مە، قەدرگرانی و مەزناهی و سەروەری و دەستهەلات بۆ وی بن، ژ بەری هەمی سەردەمان و نوكە و هەتا هەتایێ. ئامین.
a.  1‏:4 q ماندەل: ئینكار
b.  1‏:5 دەركەفتن 12‏:51؛ سەرژمێری 14‏:27‏-30
c.  1‏:7 q سەدۆم و عەمۆرا: ل فەرهەنگۆكێ بنێڕە.
d.  1‏:7 دەق و دەق: ‹ب دویڤ جۆرەكێ دی یێ لەشی كەفتن›. دبیت مەبەست پێ هەڤڕەگەزبازی بیت یان مرۆڤ ل گەل فریشتەیان.
e.  1‏:7 دەستپێكرن 19‏:38
f.  1‏:8 q خودانێن مەزناهیێ: مەبەست پێ هەبوویێن روحانینە وەكو فریشتە و ئەجنە و.. هتد.
g.  1‏:11 q قایین: هندەك دبێژنێ ‹قابیل›. ل فەرهەنگۆكێ بنێڕە 
h.  1‏:11 q بەلعام: سەرژمێری 22‏:1 تاكو 24‏:25 
i.  1‏:11 q قۆرەح: سەرژمێری 16‏:1‏-50
j.  1‏:14 q حەنۆخ: بابێ باپیرێ نوح پێغەمبەریە، هندەك دبێژنێ ‹ئدریس›.
k.  1‏:14 دەستپێكرن 5‏:18‏-24
l.  1‏:16 q سالویسی: ب عەرەبی ‹مەلاقی›
m.  1‏:18 2 پەترۆس 3‏:3
n.  1‏:23 q جلك: هێمایە بۆ كریارێن خراب یێن ڤان كەسان. 

3 یوحەننا   به‌شێ 1ئاشكراكرن   به‌شێ 1



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 1دەستپێك 1ئەڤە ئاشكراكرنا عیسایێ مەسیحە، ئەوا خودێ دایە وی، دا تشتێن كو پێدڤیە د دەمێ نێزیك دا روی بدەن نیشا بەنیێن خۆ بدەت. عیسای ژی فریشتەیێ خۆ هنارت دا بۆ بەنیێ وی یوحەننای بدەتە زانین.2یوحەننای ژی ل دۆر هەمی تشتێن وی دیتین شاهدەیی دا، ئانكو بۆ پەیڤا خودێ و شاهدەییا عیسایێ مەسیح.3خوزیكێن وی یێ پەیڤێن ڤێ پەیامێ دخوینیت و خوزیكێن وان یێن دبهیسن و ئەوا تێدا هاتیە نڤیسین ب جهـ دئینن، چنكو دەم یێ نێزیكە.سڵاڤ بۆ حەفت جڤاكێن باوەرداران 4ژ یوحەننای، بۆ هەر حەفت جڤاكێن باوەرداران[a]  یێن ل هەرێما ئاسیایێ: كەرەم و ئاشتی ل سەر هەوە بن، ژ وی یێ هەی و یێ هەبوو و یێ دێ هێت و ژ حەفت گیانێن ل پێشیا تەختێ وی[b] 5‏ و ژ عیسایێ مەسیح، شاهدێ دلسۆز، نەخریێ ژ ناڤ مریان[c]  و سەرۆكێ پاشایێن ئەردی.ئەوێ حەز ژ مە دكەت و ئەم ب خوینا خۆ ژ گونەهێن مە ئازاد كرین6و ئەم كرینە پاشایەتی و كاهنێن بابێ خۆ خودێ: مەزناهی و سەروەری هەروهەر بۆ وی[d]  بن. ئامین.[e] 7ئەڤە ئەو یێ ل گەل عەوران دهێت،هەمی چاڤ دێ وی بینن،8خودان خودێ دبێژیت: «ئەز ئەلفا و ئۆمێگامە[f] ، ئەوێ هەی و ئەوێ هەبوو و ئەوێ دێ هێت، هێزدارێ هەر تشتی.»ئێكێ وەكو كوڕێ مرۆڤ 9ئەز برایێ هەوە یوحەننا مە، كو د ئێكبوونا ل گەل عیسای دا هەڤپشكێ هەوەمە د تەنگاڤی و پاشایەتی و خۆڕاگرتنێ دا. ئەز ژ بەر پەیڤا خودێ و شاهدەییدانێ بۆ عیسای، ل وێ گزیرتەیێ بووم، ئەوا دبێژنێ پاتمۆس.10د رۆژا خودانی[g]  دا، ئەز د گیانێ پیرۆز دا بووم[h] ، ل پشت خۆ من دەنگەكێ بلند یێ وەكو دەنگێ بۆڕیزانێ بهیست،11وی دگۆت: «تشتێ تۆ دبینی د پەرتووكەكێ دا بنڤیسە و بۆ هەر حەفت جڤاكان بهنێرە: بۆ ئەفەسۆسێ و بۆ سمیرنایێ[i]  و بۆ پەرگامایێ و بۆ تیاتیرایێ و بۆ ساردیسێ و بۆ فیلادەلفیایێ و بۆ لاودیكیایێ.»12ئەز ل پشت خۆ زڤڕیم، دا خودانێ وی دەنگی ببینم یێ ل گەل من دئاخفت. دەمێ ئەز زڤڕیم، من حەفت چرادانكێن زێڕین دیتن13و د ناڤەڕاستا چرادانكان دا، ئێكێ وەكو كوڕێ مرۆڤ[j]  بوو، جلكەكێ شۆڕ تا بەر پێیان ل بەر بوو و سینگێ وی ب قایشەكا زێڕین یێ پێچای بوو.14پرچا سەرێ وی یا سپی بوو وەكو هریێ، یا سپی بوو وەكو بەفرێ. چاڤێن وی ژی وەكو گوڕیا ئاگری بوون.[k] 15پێیێن وی وەكو برۆنزێ تەیساندی بوون، هەروەكو ئەو برۆنز د ئێتوینێ دا هاتیە سۆركرن. دەنگێ وی ژی وەكو دەنگێ گەلەك ئاڤان بوو.[l] 16د دەستێ وی یێ راستێ دا حەفت ستێر هەبوون و ژ دەڤێ وی شیرەكێ دوو دەڤ یێ تیژ دەردكەفت و دێمێ وی وەكو رۆژێ بوو، ئەوا ب هەمی هێزا خۆ شەوقێ ددەت.17دەمێ من ئەو دیتی، ئەز وەكو ئێكێ مری كەفتمە بەر پێیێن وی. ئینا وی دەستێ خۆ یێ راستێ دانا سەر من و گۆت: «نەترسە، ئەزم یێ ئێكێ و یێ دویماهیێ[m] 18و یێ زیندی. ئەز یێ مری بووم و ئەڤە ئەز بۆ هەتا هەتایێ یێ زیندیمە. كلیلێن مرنێ و یێن وارێ مریان[n]  ل دەڤ منن.19ئەڤجا ئەو تشتێن تە دیتین و ئەوێن نوكە هەین و ئەوێن ل بەرە پشتی ڤان چێببن، بنڤیسە.20نهێنیا حەفت ستێرێن تە د دەستێ من یێ راستێ دا دیتین و حەفت چرادانكێن زێڕین ئەڤەیە: حەفت ستێر، فریشتەیێن هەر حەفت جڤاكانە و حەفت چرادانك، هەر حەفت جڤاكن.»
a.  1‏:4 q جڤاكا باوەرداران: ئانكو كەنیسە. ل فەرهەنگۆكێ بنێڕە جڤاك*.
b.  1‏:4 دەركەفتن 3‏:14
c.  1‏:5 ئانكو ئەوێ ژ ناڤ مریان رابووی. 
d.  1‏:6 مەبەست پێ عیسایێ مەسیحە.
e.  1‏:5‏-6 دەركەفتن 19‏:6
f.  1‏:8 q ئەلفا و ئۆمێگا: یێ ئێكێ و یێ دویماهیێ. پیتێن ئێكێ و دویماهیێ یێن ئەلفەبێیا یونانینە.
g.  1‏:10 مەبەست پێ رۆژا ئێكشەمبێیە.
h.  1‏:10 ئانكو: ئەز ل بن كارتێكرنا گیانێ پیرۆز بووم.
i.  1‏:11 q سمیرنا: ناڤێ كەڤن یێ باژێڕێ ئیزمیرێ
j.  1‏:13 q كوڕێ مرۆڤ: ل فەرهەنگۆكێ بنێڕە.
k.  1‏:13‏-14 دانیێل 7‏:9، 13؛ 10‏:6
l.  1‏:15 حزقیێل 1‏:24
m.  1‏:17 ئیشایا 44‏:6
n.  1‏:18 q وارێ مریان: ل فەرهەنگۆكێ بنێڕە.

یەهودا   به‌شێ 1ئاشكراكرن   به‌شێ 2



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 2بۆ جڤاكا ل ئەفەسۆسێ 1«بۆ فریشتەیێ جڤاكا باوەرداران ل ئەفەسۆسێ بنڤیسە:‹ئەوێ حەفت ستێران د دەستێ خۆ یێ راستێ دا دگریت و د ناڤەڕاستا حەفت چرادانكێن زێڕین دا بڕێڤە دچیت، ڤان تشتان دبێژیت:2من های ژ كریار و رەنج و خۆڕاگرتنا تە هەیە و دزانم تۆ نەشێی بێهنا خۆ ل سەر كەسێن خراب فرەهـ كەی. تە ئەو تاقی كرن یێن دبێژن ئەم هنارتینە، لێ ئەو نە هنارتینە، تە دیت ئەو درەوین دەركەفتن.3ئەز دزانم ژی تۆ یێ خۆڕاگری و تە رەنج ژ پێخەمەت ناڤێ من كێشا و نەوەستیای.4لێ من ئەڤ تشتە یێ ل سەر تە هەی: تە دەست ژ حەزژێكرنا خۆ یا دەستپێكێ بەردا.5ئەڤجا بینە بیرا خۆ كا تۆ ژ كیرێ كەفتی! ل خۆ بزڤڕە و كریارێن دەستپێكێ بكە. ئەگەر نە، ئەز دێ هێمە تە و چرادانكا تە ژ جهێ وێ راكەم[a] ، ژبلی ئەگەر تۆ ل خۆ بزڤڕی.6لێ تە ئەڤ تشتێ باش هەیە: كەربێن تە ژ كریارێن نیقولایتیان ڤەدبن، ئەو كریارێن كەربێن من ژی ژێ ڤەدبن.7ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت. هەر ئێكێ سەركەفتنێ بینیت، دێ دەستویریێ دەمێ كو ژ دارا ژیانێ بخۆت، ئەوا د بەهەشتا خودێ دا.›»[b] بۆ جڤاكا ل سمیرنایێ 8«بۆ فریشتەیێ جڤاكا باوەرداران ل سمیرنایێ بنڤیسە:‹ئەوێ ئێكێ و دویماهیێ، ئەوێ مری و زیندی بووی، ڤان تشتان دبێژیت:9من های ژ تەنگاڤی و هەژاریا تە هەیە، لێ تۆ یێ دەولەمەندی. هەروەسا من های ژ بوهتانێن[c]  وان كەسان هەیە یێن دبێژن ئەم جوهینە. ئەو نە جوهینە، لێ ئەو كنیشتەیا[d]  ئبلیسینە.10ژ وان ئازاران قەت نەترسە یێن ل بەرە بهێنە سەرێ تە. ئەڤە ئبلیسی ل بەرە هندەك ژ هەوە بهاڤێژیتە د زیندانێ دا، داكو هوین بهێنە تاقیكرن و دەهـ رۆژان دێ د تەنگاڤیێ دا بن. تا مرنێ یێ دلسۆز بە و ئەز دێ تانجا ژیانێ دەمە تە.11ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت. هەر ئێكێ سەركەفتنێ بینیت، مرنا دوویێ قەت زیانێ لێ ناكەت.›»بۆ جڤاكا ل پەرگامایێ 12«بۆ فریشتەیێ جڤاكا باوەرداران ل پەرگامایێ بنڤیسە:‹ئەوێ شیرێ تیژ یێ دوودەڤ هەی، ڤان تشتان دبێژیت:13من های ژێ هەیە تۆ ل كیرێ یێ ئاكنجی، ل وی جهی یێ تەختێ ئبلیسی لێ. سەرەڕای هندێ تۆ ناڤێ من قاییم دگری و تە باوەریا خۆ ب من ماندەل[e]  نەكر، خۆ د وان رۆژان دا، یێن ئەنتیپاس، شاهدێ من یێ دلسۆز ل نك هەوە هاتیە كوشتن، ل وی جهی یێ ئبلیس لێ ئاكنجی.14لێ من چەند تشتەك ل سەر تە هەنە: ل وێرێ تە هندەك كەسێن هەین، ل دویڤ فێركرنا بەلعامی دچن، ئەوێ بالاق[f]  فێر دكر كو ئەگەرەكی بۆ هەلنگفتنێ ل بەر ئیسرائیلیان دانیت، دا ژ قوربانێن بۆ پووتان[g]  هاتینە پێشكێشكرن بخۆن و دەهمەنپیسیێ بكەن.[h] 15ب هەمان شێوە، تە هندەك ژی هەنە، ل دویڤ فێركرنا نیقولایتیان دچن.16ئەڤجا ل خۆ بزڤڕە. ئەگەر نە، ئەز دێ زوی هێمە نك تە و شەڕێ وان ب شیرێ دەڤێ خۆ كەم.17ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت. هەر ئێكێ سەركەفتنێ بینیت، ئەز دێ ژ مەننایا[i]  ڤەشارتی دەمێ و ئەز دێ بەركەكێ سپی دەمێ، ناڤەكێ نوی یێ ل سەر نڤیسیە، كو كەس نەزانیت ژبلی وی یێ وەردگریت.›»بۆ جڤاكا ل تیاتیرایێ 18«بۆ فریشتەیێ جڤاكا باوەرداران ل تیاتیرایێ بنڤیسە:‹كوڕێ خودێ، ئەوێ چاڤێن وی وەكو گوڕیا ئاگری و پێیێن وی وەكو برۆنزێ تەیساندی، ڤان تشتان دبێژیت:19من های ژ كریارێن تە، ئانكو حەزژێكرن و باوەری و خزمەت و خۆڕاگرتنا تە، هەیە. هەروەسا دزانم كو كریارێن تە یێن ڤێ دویماهیێ ژ یێن دەستپێكێ پترن.20لێ من ئەڤ تشتە یێ ل سەر تە هەی: تۆ بێهنا خۆ ل وێ ژنكێ، ئیزابێلێ[j] ، فرەهـ دكەی، ئەوا دبێژیت ئەز پێغەمبەرم و بەنیێن من د سەر دا دبەت و فێر دكەت كو دەهمەنپیسیێ بكەن و قوربانێن بۆ پووتان هاتینە پێشكێشكرن بخۆن.21من دەم دایێ داكو ئەو ل خۆ بزڤڕیت، لێ وێ نەڤێت ژ دەهمەنپیسیا خۆ ل خۆ بزڤڕیت.22ئەڤە ئەز دێ نەخۆشیەكا گران دەمێ و هاڤێژمە د ناڤ نڤینان را و ئەوێن ل گەل وێ بێنامویسیێ دكەن ئێخمە د تەنگاڤیەكا گران دا، ژبلی ئەگەر ژ كریارێن وێ ل خۆ بزڤڕن.23ئەز دێ ل زاڕۆكێن وێ ژی دەم و كوژم. ئەڤجا هەمی جڤاكێن باوەرداران دێ زانن كو ئەزم یێ زێهن و دلان دپشكنیت و ئەز دێ ل دویڤ كریارێن هەوە دەمە هەر ئێكی ژ هەوە.[k] 24لێ ئەز بۆ هەوە یێن دی ل تیاتیرایێ، ئەوێن ب دویڤ ڤێ فێركرنێ نەكەفتین، ئەوێن ئەو تشت نەزانین یێن هندەك دبێژنێ ‹تشتێن كویر یێن ئبلیسی›، دبێژم: ئەز بارەكێ دی نادانمە سەر ملێ هەوە،25هەما ئەو تشتێ هەوە هەی قاییم بگرن، هەتا ئەز بهێم.26‏-28 هەر ئێكێ سەركەفتنێ بینیت و تا دویماهیێ كارێن من ب جهـ بینیت، ئەز دێ دەستهەلاتێ ل سەر مللەتان دەمێ، هەروەكو من ژی ژ بابێ خۆ وەرگرتی.‹ب گۆپالەكێ ئاسنی دێ حوكمداریێ ل سەر وان كەت،29ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت.›»
a.  2‏:5 بنێڕە 1‏:12‏-13، 20 
b.  2‏:7 دەستپێكرن 2‏:9
c.  2‏:9 q بوهتان: تاوانباركرنا بێ بنیات
d.  2‏:9 q كنیشتە: جهێ پەرستنێ یێ جوهیان. ل فەرهەنگۆكێ بنێڕە.
e.  2‏:13 q ماندەل: ئینكار
f.  2‏:14 q بالاق: پاشایێ مۆئابێ بوو.
g.  2‏:14 q پووتان: صەنەمان
h.  2‏:14 سەرژمێری 25‏:1‏-3؛ 31‏:16
i.  2‏:17 q مەننا: ل فەرهەنگۆكێ بنێڕە.
j.  2‏:20 q ئیزابێل: وەكو هێما هاتیە بكارئینان. د پەیمانا كەڤن دا ئیزابێل شاژنەك بوو كو گەلەك دژایەتیا خودێ دكر. بنێڕە 1 پاشا 16‏:31؛ 18‏:4
k.  2‏:23 پەند 24‏:12

ئاشكراكرن   به‌شێ 1ئاشكراكرن   به‌شێ 3



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 3بۆ جڤاكا ل ساردیسێ 1«بۆ فریشتەیێ جڤاكا باوەرداران ل ساردیسێ بنڤیسە:‹ئەوێ حەفت گیانێن خودێ[a]  و حەفت ستێر هەین، ڤان تشتان دبێژیت: من های ژ كریارێن تە هەیە، تۆ ب ناڤی یێ زیندی، لێ تۆ یێ مری.2هشیار بە و تشتێن ماین كو ل بەر مرنێنە قاییم بكە، چنكو من كریارێن تە ل بەرامبەر خودایێ خۆ كاملبووی نەدیتن.3دێ بینە بیرا خۆ كا تە چ وەرگرتیە و بهیستیە، وی تشتی ب جهـ بینە و ل خۆ بزڤڕە. ئەگەر تۆ هشیار نەبی، دێ وەكو دزەكی هێم و تۆ قەت نزانی كیژان دەمژمێرێ دێ هێمە تە.[b] 4لێ تە چەند كەسەك ل ساردیسێ یێن هەین، جلكێن خۆ پیس نەكرینە، ئەو دێ ب جلكێن سپی ل گەل من گەڕیێن، چنكو د هەژینە.5هەر ئێكێ سەركەفتنێ بینیت، وەسا دێ جلكێن سپی ل بەر بن و ئەز قەت ناڤێ وی ژ پەرتووكا ژیانێ نابەم[c]  و دێ ل پێشیا بابێ خۆ و ل پێشیا فریشتەیێن وی دانپێدانێ ب ناڤێ وی كەم.6ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت.›»بۆ جڤاكا ل فیلادەلفیایێ 7«بۆ فریشتەیێ جڤاكا باوەرداران ل فیلادەلفیایێ بنڤیسە:‹یێ پیرۆز، یێ راست، ئەوێ كلیلا داوودی هەی، ئەوێ ڤەدكەت و كەس ناگریت، ئەوێ دگریت و كەس ڤەناكەت[d] ، ڤان تشتان دبێژیت:8من های ژ كریارێن تە هەیە. ئەڤە من دەرگەهەكێ ڤەكری دانا بەر تە، كو كەس نەشێت بگریت. ئەز دزانم تە هێزەكا كێم هەیە، لێ سەرەڕای هندێ تە پەیڤا من ب جهـ ئینا و ناڤێ من ماندەل[e]  نەكر.9ئەڤە ئەز دێ وە ل وان كەم یێن ژ كنیشتەیا ئبلیسی، ئەوێن دبێژن ئەم جوهینە، لێ نە وەسایە، ئەو درەوان دكەن، ئەڤە ئەز دێ وە لێ كەم كو بهێن و ل بەر پێیێن تە سوجدێ ببەن و بزانن كو من یێ حەز ژ تە كری.10مادەم تە پەیڤا من ل دۆر خۆڕاگریێ ب جهـ ئینا، ئەز ژی دێ تە ژ دەمژمێرا تاقیكرنێ پارێزم، ئەوا كو نێزیكە بهێتە سەر هەمی جیهانێ، دا ئاكنجیێن ل سەر ئەردی تاقی بكەت.11ئەز دێ زوی هێم. ئەڤجا ئەو تشتێ تە هەی قاییم بگرە، دا كەس تانجا تە نەبەت.12هەر ئێكێ سەركەفتنێ بینیت، دێ وی كەمە ستوینەك د پەرستگەها خودایێ خۆ دا و ئێدی ئەو چ جاران ژێ دەرناكەڤیت. دێ ناڤێ خودایێ خۆ و ناڤێ باژێڕێ خودایێ خۆ، ئورشەلیما نوی، ئەوا ژ ئەسمانی ژ نك خودایێ من دهێتە خوارێ، ل سەر وی كەسی نڤیسم. دێ ناڤێ خۆ یێ نوی ژی ل سەر وی نڤیسم.[f] 13ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت.›»بۆ جڤاكا ل لاودیكیایێ 14«بۆ فریشتەیێ جڤاكا باوەرداران ل لاودیكیایێ[g]  بنڤیسە:‹ئەوێ ب "ئامین" هاتیە بناڤكرن، شاهدێ دلسۆز و راست، سەرەكانیا ئافراندیێن خودێ، ڤان تشتان دبێژیت:15من های ژ كریارێن تە هەیە، تۆ نە یێ ساری و نە ژی یێ گەرمی. خوزی یێ سار یان یێ گەرم بای!16لێ چنكو تۆ یێ تێنشیری، نە یێ ساری و نە ژی یێ گەرمی، من ل بەرە تە ژ دەڤێ خۆ ڤەڕشینم.17تۆ دبێژی: ‹ئەز یێ دەولەمەندم، ئەز گەلەك یێ دەولەمەند بوویم و من پێدڤی ب چ نینە،› لێ تۆ نزانی كو تۆ یێ پەریشانی و رەبەنی و بەلەنگازی و كۆرەیی و رویسی.18ئەز شیرەتێ ل تە دكەم كو تۆ زێڕێ ب ئاگری هاتیە پارزناندن ژ من بكڕی، دا دەولەمەند ببی، جلكێن سپی ژی، دا بكەیە بەر خۆ و شەرما رویسبوونا تە دیار نەبیت، هەروەسا ملحەمەكا چاڤان بۆ چاڤێن خۆ، دا بیناهیێ بكەی.19هەر ئێكێ ئەز حەز ژێ دكەم ئەز وی پاشڤە دبەم و تەمبی دكەم،[h]  لەوما یێ دلگەرم بە و ل خۆ بزڤڕە.20ئەڤە ئەز یێ ل بەر دەرگەهی راوەستیایمە و دەرگەهی دقوتم. ئەگەر ئێك دەنگێ من ببهیسیت و دەرگەهی ڤەكەت، ئەز دێ ب ژۆر كەڤمە نك وی و خوارنێ ل گەل خۆم و ئەو ل گەل من.21هەر ئێكێ سەركەفتنێ بینیت، دێ دەستویریێ دەمێ كو ل گەل من ل سەر تەختێ من روینیت، هەروەكو من ژی سەركەفتن ئینای و ل گەل بابێ خۆ ل سەر تەختێ وی روینشتیم.22ئەوێ گوهـ هەبن، بلا ببهیسیت كا گیانێ پیرۆز چ بۆ جڤاكێن باوەرداران دبێژیت.›»
a.  3‏:1 q گیانێن خودێ: ئانكو فریشتەیێن خودێ
b.  3‏:3 مەتتا 24‏:34‏-44
c.  3‏:5 دەركەفتن 32‏:32‏-33
d.  3‏:7 ئیشایا 22‏:22 
e.  3‏:8 q ماندەل: ئینكار
f.  3‏:12 ئیشایا 62‏:2
g.  3‏:14 كۆلۆسی 2‏:1؛ 4‏:13‏-16
h.  3‏:19 پەند 3‏:11‏-12

ئاشكراكرن   به‌شێ 2ئاشكراكرن   به‌شێ 4



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 4پەرستن ل ئەسمانی 1پشتی ڤان تشتان، من بەرێ خۆ دایێ، ئەڤە دەرگەهەك ل ئەسمانی یێ ڤەكری بوو! ئەو دەنگێ من ل بەراهیێ بهیستی یێ وەكو دەنگێ بۆڕیزانێ ل گەل من ئاخفتی، گۆت: «سەر بكەڤە ڤێرێ و ئەز دێ وان تشتان نیشا تە دەم یێن كو دڤێت پشتی ڤان تشتان روی بدەن.»2ئێكسەر ئەز كەفتمە د گیانێ پیرۆز دا[a]  و ئەڤە تەختەك ل ئەسمانی یێ دانای بوو و ئێك ل سەر تەختی یێ روینشتی بوو!3ئەوێ روینشتی خولكێ وی وەكو بەرێ یەشپ و یاقوتێ سۆر[b]  بوو، كەسكوسۆرەك ل دۆرێن تەختی هەبوو وەكو زەمروودی دبرسقی.4ل دۆرێن تەختی بیست و چوار تەخت هەبوون، ل سەر وان تەختان بیست و چوار ریهسپی د روینشتی بوون، جلكێن سپی ل بەر بوون و تانجێن زێڕی ل سەر سەرێ وان بوون.5ژ تەختی برویسی و دەنگەدەنگ و گڕگڕا عەوران دەردكەفتن. ل پێشیا تەختی حەفت خەتیرەیێن هەل هەبوون، كو هەر حەفت گیانێن خودێنە.[c] 6هەروەسا ل پێشیا تەختی تشتەكێ وەكو دەریایەكا شویشەی هەبوو، وەكو كریستالی.ل دۆرێن تەختی و ژ هەمی لایان ڤە، چوار ئافراندیێن زیندی هەبوون، ل پێش و ل پاش د پڕی چاڤ بوون.7ئافراندیێ زیندی یێ ئێكێ وەكو شێری بوو، یێ دوویێ وەكو جانەگای بوو، یێ سێیێ دێمەكێ وەكو یێ مرۆڤی هەبوو و یێ چوارێ وەكو ئەلهۆیەكی بوو، كو د فڕینێ دایە.8هەر چوار ئافراندیێن زیندی، هەر ئێكی شەش چەنگ هەبوون، سەرڤەیا وان و بن چەنگێن وان ب چاڤان د پڕ بوون،[d]  ب شەڤ و رۆژ، بێی راوەستیان دگۆتن:«یێ پیرۆزە، یێ پیرۆزە، یێ پیرۆزە،9هەر دەمێ ئافراندیێن زیندی مەزناهی و رێز و سوپاسیا وی دكر، یێ روینشتی ل سەر تەختی، ئەوێ هەروهەر دژیت،10وی دەمی هەر بیست و چوار ریهسپی ل پێشیا ئەوێ روینشتی ل سەر تەختی خۆ دهاڤێتە ئەردی و سوجدە بۆ وی دبر، یێ هەروهەر دژیت. تانجێن خۆ ژی دهاڤێتنە پێشیا تەختی و دگۆت:11«تۆ یێ هەژی، هەی خودان و خودایێ مە، كو مەزناهی و رێز و هێزێ وەرگری،چنكو تە هەمی تشت ئافراندن
a.  4‏:2 ئانكو: ئەز كەفتمە بن كارتێكرنا گیانێ پیرۆز.
b.  4‏:3 q یەشپ و یاقوتێ سۆر: دوو جۆرێن بەرێن بهاگرانن
c.  4‏:5 دەركەفتن 19‏:16
d.  4‏:2‏-8 حزقیێل 1‏:5‏-28 

ئاشكراكرن   به‌شێ 3ئاشكراكرن   به‌شێ 5



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 5بەرخ و ڤەكرنا پەرتووكا موهركری 1پشتی هنگی، من پەرتووكەكا پێچای دیت د دەستێ راستێ یێ وی دا بوو، ئەوێ ل سەر تەختی روینشتی، ئەو پەرتووك ژ هەردوو لایان ڤە یا نڤیسای بوو، ب حەفت موهران یا موهركری بوو.2من فریشتەیەكێ ب هێز ژی دیت، ب دەنگەكێ بلند گازی دكر: «كی یێ هەژییە پەرتووكا پێچای ڤەكەت و موهرێن وێ راكەت؟»3لێ كەسەك نەشیا، نە ل ئەسمانی، نە ل ئەردی و نە ژی ل بن ئەردی، وێ پەرتووكێ ڤەكەت و ل ناڤەرۆكا وێ بنێڕیت.4ئەز گەلەك دگریام، چنكو كەسەك نەهاتە دیتن كو یێ هەژی هندێ بیت، وێ پەرتووكێ ڤەكەت و ل ناڤەرۆكا وێ بنێڕیت.5ئینا ئێك ژ ریهسپیان گۆتە من: «نەكە گری. ئەڤە شێرێ ژ هۆزا یەهودای، رەها داوودی، سەركەفتن یا ب دەستڤە ئینای، دا پەرتووكێ و حەفت موهرێن وێ ڤەكەت.»[a] 6پشتی هنگی د ناڤبەرا تەختی و هەر چوار ئافراندیێن زیندی دا، د ناڤەڕاستا ریهسپیان دا، من بەرخەكێ راوەستیای دیت هەروەكو یێ ڤەكوشتی بیت. وی حەفت شاخ هەبوون و حەفت چاڤ ژی كو حەفت گیانێن خودێنە یێن بۆ هەمی ئەردی هاتینە هنارتن.7ئەو هات و پەرتووك ژ دەستێ راستێ یێ ئەوێ ل سەر تەختی روینشتی، وەرگرت.8دەمێ پەرتووك وەرگرتی، هەر چوار ئافراندیێن زیندی و هەر بیست و چوار ریهسپیان ل بەرامبەر بەرخی دەڤ و دەڤ خۆ هاڤێتە ئەردی. هەر ئێك ژ وان قیسارەیەك[b]  و ترارێن زێڕی یێن تژی بخویر ڤێ بوون. ئەو بخویر نڤێژێن پیرۆزكریانە.9ئەوان سروودەكا نوی دستراند و دگۆت:«تۆ یێ هەژی كو پەرتووكێ وەرگری10تە ئەو بۆ خودایێ مە كرنە پاشایەتی و كاهن،ئەو دێ پاشایەتیێ ل سەر ئەردی كەن.»[c] 11پشتی هنگی من بەرێ خۆ دایێ و من دەنگێ گەلەك فریشتەیان بهیست. ئەو ل دۆرێن تەختی و دۆرێن هەر چوار ئافراندیێن زیندی و ریهسپیان بوون، ژمارەیا وان ب دەهان هزار دەهـ هزار و هزارەهان هزار بوون.12ب دەنگەكێ بلند دگۆت:«یێ هەژییە ئەو بەرخێ هاتبوو ڤەكوشتن،13هنگی من بهیست، هەمی ئافراندیان، ل ئەسمانی و ل سەر ئەردی و ل بن ئەردی و د دەریایێ دا و هەمیێن د وان دا، دگۆت:«پەسن و رێز و مەزناهی و سەروەری14هەر چوار ئافراندیێن زیندی ژی دگۆت: «ئامین» و ریهسپیان خۆ هاڤێتە ئەردی و سوجدە بر.
a.  5‏:5 دەستپێكرن 49‏:9؛ ئیشایا 11‏:1
b.  5‏:8 q قیسارە: ئامیرەكێ موزیكێیە.
c.  5‏:10 دەركەفتن 19‏:6؛ ئیشایا 61‏:6

ئاشكراكرن   به‌شێ 4ئاشكراكرن   به‌شێ 6



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 6ڤەكرنا موهران 1پشتی هنگی من دیت بەرخی ئێك ژ هەر حەفت موهران ڤەكر و من بهیست ئێك ژ هەر چوار ئافراندیێن زیندی ب دەنگەكێ وەكو گڕگڕا عەوران دگۆت: «وەرە!»2من بەرێ خۆ دایێ، ئەڤە هەسپەكێ سپی یێ ل وێرێ! سیارێ وی كڤانەك ڤێ بوو، تانجەك بۆ وی هاتە دان، ئەو وەكو قەهرەمانەكی دەركەفت، دا سەركەفتنێ بینیت.3دەمێ بەرخی موهرا دوویێ ڤەكری، من بهیست ئافراندیێ زیندی یێ دوویێ گۆت: «وەرە!»4ئینا هەسپەكێ دی دەركەفت، یێ سۆر بوو. دەستهەلات بۆ سیارێ وی هاتە دان دا كو ئاشتیێ ژ جیهانێ راكەت، دا مرۆڤ ئێكودوو بكوژن. شیرەكێ مەزن ژی بۆ وی هاتە دان.5دەمێ بەرخی موهرا سێیێ ڤەكری، من بهیست ئافراندیێ زیندی یێ سێیێ گۆت: «وەرە!» ئینا من بەرێ خۆ دایێ، ئەڤە هەسپەكێ رەش یێ ل وێرێ! تەرازیەك د دەستێ سیارێ وی دا بوو.6من تشتەكێ وەكو دەنگی ژ ناڤەندا هەر چوار ئافراندیێن زیندی بهیست، دگۆت: «كوودەكێ[a]  گەنمی ب دینارەكێ[b]  و سێ كوودێن جەهی ب دینارەكێ. لێ زیانێ نەگەهینە زەیتێ و شەرابێ!»7دەمێ بەرخی موهرا چوارێ ڤەكری، من دەنگێ ئافراندیێ زیندی یێ چوارێ بهیست دگۆت: «وەرە!»8من بەرێ خۆ دایێ، ئەڤە هەسپەكێ رەنگ پێتی یێ ل وێرێ! ناڤێ سیارێ وی ‹مرن› بوو و وارێ مریان[c]  ب دویڤ وی ڤە بوو. دەستهەلات ل سەر چوارێكا جیهانێ بۆ وان هاتە دان، كو ب شیری و ب برسێ و ب دەردی و ب دڕندەیێن ئەردی كوشتنێ بكەن.9دەمێ بەرخی موهرا پێنجێ ڤەكری، من د بن قوربانگەهێ ڤە گیانێن وان دیتن یێن ژ پێخەمەت پەیڤا خودێ و ژ پێخەمەت شاهدەییا وان دای، هاتبوونە ڤەكوشتن.10ئەوان ب دەنگەكێ بلند گازی كر و گۆت: «هەی خودانێ باڵادەست یێ پیرۆز و راست! تا كەنگی تۆ ئاكنجیێن جیهانێ داد ناكەی و تۆلا خوینا مە ژ وان ڤەناكەی؟»11هنگی بۆ هەر ئێك ژ وان كراسەكێ سپی هاتە دان و بۆ وان هاتە گۆتن كو دەمەكێ كورت بێهنا خۆ ڤەدەن تاكو ژمارەیا هەڤبەنیێن[d]  وان و خویشك و برایێن وان، ئەوێن دێ وەكو وان هێنە كوشتن، تەمام ببیت.12پشتی هنگی من دیت، دەمێ بەرخی موهرا شەشێ ڤەكری، بیڤەلەرزەكا مەزن روی دا و رۆژ وەكو خراری[e]  رەش بوو و هەیڤ هەمی وەكو خوینێ لێ هات.[f] 13ستێرێن ئەسمانی كەفتنە ئەردی، كا چەوا دارهژیر، دەمێ بایەكێ بهێز دهێت، بەرهەمێ خۆ یێ نەگەهشتی دوەرینیت.14ئەسمان وەكو پەرتووكەكا دهێتە پێچاندن دیار نەما، هەمی چیا و گزیرتە ژ جهێ خۆ چوون.[g] 15هنگی پاشایێن ئەردی و مەزنێن وێ و فەرماندەیێن وێ و دەولەمەندێن وێ و هێزدارێن وێ و هەمی بەنی و ئازادان خۆ د شكەفتان ڤە و د ناڤ كەڤرێن چیایان دا ڤەشارت[h] 16و دگۆتە چیا و كەڤران: «ب سەر مە دا بكەڤن و مە ژ رویێ وی یێ ل سەر تەختی روینشتی و ژ تۆڕەبوونا بەرخی ڤەشێرن،[i] 17چنكو رۆژا مەزن یا تۆڕەبوونا وان هات و كی دشێت خۆ رابگریت؟» [j] 
a.  6‏:6 q كوود: ئامانەكە بۆ پیڤانێ كو نێزیكی لیترەكێ دچیتێ، ئەو ژی تێرا مرۆڤەكی هەیە بۆ رۆژەكێ.
b.  6‏:6 ئێك q دینارq* ل وی دەمی كرێیا پالەیەكی بوو كو بۆ ماوێ ئێك رۆژ كار كربیت.
c.  6‏:8 q وارێ مریان: ل فەرهەنگۆكێ بنێڕە
d.  6‏:11 q هەڤبەنی: ئانكو ئەو پێكڤە بەنیێن مەسیحینە.
e.  6‏:12 q خرار: جۆرەكێ گینیكایە ژ مویێ پەزێ رەش دهێتە چێكرن. ل فەرهەنگۆكێ بنێڕە.
f.  6‏:12 ئیشایا 13‏:10؛ یۆئێل 2‏:10، 31؛ 3‏:5؛ مەتتا 24‏:29
g.  6‏:13‏-14 ئیشایا 34‏:4
h.  6‏:15 ئیشایا 2‏:19‏-21
i.  6‏:16 هۆشێیەع 10‏:8
j.  6‏:17 یۆئێل 2‏:11؛ مەلاخی 3‏:2

ئاشكراكرن   به‌شێ 5ئاشكراكرن   به‌شێ 7



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 7موهركرنا بەنیێن خودێ ژ هۆزێن ئیسرائیل 1پشتی وێ چەندێ من چوار فریشتەیێن راوەستیای ل سەر هەر چوار كوژیێن ئەردی دیتن، وان هەر چوار بایێن ئەردی دگرتن، دا چ با ل سەر ئەردی، نە ل سەر دەریایێ، نە ژی ل سەر چ داران نەهێن.[a] 2من فریشتەیەكێ دی ژی دیت، ژ رۆژهەلاتێ دەردكەفت، موهرا خودایێ زیندی ڤێ بوو. ب دەنگەكێ بلند گازی وان هەر چوار فریشتەیان كر، ئەوێن دەستهەلاتی بۆ هاتیە دان كو زیانێ ل ئەردی و دەریایێ بكەن.3وی فریشتەی گۆت: «زیانێ ل ئەردی و دەریایێ و داران نەكەن، تاكو ئەم ئەنیا بەنیێن خودایێ خۆ موهر نەكەین.»[b] 4وی دەمی من بهیست ژمارەیا ئەوێن هاتبوونە موهركرن، سەد و چل و چوار هزار بوون، ژ هەمی هۆزێن كوڕێن ئیسرائیلی هاتبوونە موهركرن:5ژ هۆزا یەهودای دوازدە هزار هاتبوونە موهركرن،ژ هۆزا رووبێنی دوازدە هزار،6ژ هۆزا ئاشێری دوازدە هزار،ژ هۆزا نەفتالی دوازدە هزار،7ژ هۆزا شەمعونی دوازدە هزار،ژ هۆزا لێڤی دوازدە هزار،8ژ هۆزا زەبولونی دوازدە هزار،ژ هۆزا یوسڤی دوازدە هزار،جەماوەرەكێ مەزن ژ هەمی مللەتان 9پشتی ڤان تشتان من بەرێ خۆ دایێ، ئەڤە جەماوەرەكێ مەزن، كەس نەدشیا بهژمێریت، ژ هەمی مللەت و هۆز و گەل و زمانان، ل بەرامبەر تەختی و ل بەرامبەر بەرخی د راوەستیای بوون، جلكێن سپی ل بەر وان بوون و تایێن دارقەسپێ د دەستی وان دا بوون.10وان ب دەنگەكێ بلند گازی دكر و دگۆت:«قورتالبوون ب دەستێ خودایێ مەیە،11هەمی فریشتە ل دۆرێن تەختی و ریهسپی و هەر چوار ئافراندیێن زیندی د راوەستیای بوون، ئەوان ل بەرامبەر تەختی دەڤ و دەڤ خۆ هاڤێتە ئەردی و سوجدە بۆ خودێ بر12و دگۆت:«ئامین! پەسن و مەزناهی و ئاقلمەندی13ئێك ژ وان ریهسپیان ئاخفت و گۆتە من: «ئەڤێن جلكێن سپی ل بەر، كینە و ژ كیرێ هاتینە؟»14من گۆتێ: «ئەزبەنی، تۆ دزانی.» هنگی وی گۆتە من: «ئەڤە ئەون یێن ژ تەنگاڤیا مەزن هاتین و جلكێن خۆ ب خوینا بەرخی شویشتین و سپی كرین.[c] 15لەوما ئەو ل بەرامبەر تەختێ خودێنە،د پەرستگەها وی ڤە، ب شەڤ و رۆژ وی دپەرێسن.16ئێدی ئەو نە برسی دبن و نە تێهنی دبن،نە تاڤ ل وان ددەت، نە ژی گەرما سوژەك.[d] 17چنكو ئەو بەرخێ ل ناڤەڕاستا تەختی،دێ شڤانیێ ل وان كەت
a.  7‏:1 دانیێل 7‏:2
b.  7‏:3 حزقیێل 9‏:4‏-6
c.  7‏:14 دانیێل 12‏:1؛ مەتتا 24‏:21
d.  7‏:16 ئیشایا 49‏:10

ئاشكراكرن   به‌شێ 6ئاشكراكرن   به‌شێ 8



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 8موهرا حەفتێ و بخویردانكا زێڕین 1دەمێ بەرخی موهرا حەفتێ ڤەكری، نێزیكی نیڤ دەمژمێرێ بێدەنگێەكێ ئەسمان گرت.2من هەر حەفت فریشتەیێن راوەستیای ل پێشیا خودێ دیتن و حەفت بۆڕیزان بۆ وان هاتنە دان.3فریشتەیەكێ دی هات و ل نك قوربانگەهێ راوەستیا، بخویردانكەكا زێڕین ڤێ بوو. گەلەك بخویر بۆ وی هاتە دان، دا ل گەل نڤێژێن هەمی پیرۆزكریان، ل سەر قوربانگەها زێڕین، ئەوا ل پێشیا تەختی، پێشكێش بكەت.[a] 4ئەڤجا دویكێلا بخویرێ ل گەل نڤێژێن پیرۆزكریان ژ دەستێ فریشتەی بلند بوو پێشیا خودێ.5پشتی هنگی فریشتەی بخویردانك بر و ژ ئاگرێ قوربانگەهێ پڕ كر و هاڤێتە سەر ئەردی، ئینا گڕگڕا عەوران، دەنگەدەنگ، برویسی و بیڤەلەرز چێبوون.چوار بۆڕیزانێن پێشین 6هنگی هەر حەفت فریشتەیان، ئەوێن حەفت بۆڕیزان ڤێ، خۆ ئامادە كر دا وان لێ بدەن.7یێ ئێكێ لێ دا، ئینا تەرگ و ئاگرێن تێكهەلی خوینێ چێبوون و بۆ سەر ئەردی هاتنە هاڤێتن. ئەڤجا سێئێكا ئەردی سۆت و سێئێكا داران سۆت و هەمی گیایێ كەسك سۆت.[b] 8فریشتەیێ دوویێ لێ دا، ئینا تشتەكێ وەكو چیایەكێ مەزن یێ ب ئاگری هەل، بۆ ناڤ دەریایێ هاتە هاڤێتن. ئەڤجا سێئێكا دەریایێ بوو خوین9و سێئێكا ئافراندیێن د دەریایێ دا دژین مرن و سێئێكا گەمیان ژ ناڤ چوون.10فریشتەیێ سێیێ لێ دا، ئینا ستێرەكا مەزن یا وەكو خەتیرەیا هەل ژ ئەسمانی كەفتە سەر سێئێكا رویباران و سەر كانیێن ئاڤێ.11(ناڤێ ستێرێ تەحلیشكە[c] .) ئینا سێئێكا ئاڤان تەحل بوو و ژ بەر وان ئاڤان گەلەك مرۆڤ مرن، چنكو تەحل ببوو.12فریشتەیێ چوارێ لێ دا، ئینا ل سێئێكا رۆژێ، سێئێكا هەیڤێ و سێئێكا ستێران هاتە دان، ئەڤجا سێئێكا وان تاری بوو و سێئێكا رۆژێ رۆناهی نەدا، هەروەسا شەڤێ ژی.[d] 13هنگی من بەرێ خۆ دایێ و دەنگێ ئەلهۆیەكی ل ناڤەڕاستا ئەسمانی دفڕی بهیست، ب دەنگەكێ بلند دگۆت: «نەخوزیكێن، نەخوزیكێن، نەخوزیكێن ئاكنجیبوویێن ل سەر ئەردی، ژ بەر دەنگێ بۆڕیزانێن ماین یێن سێ فریشتەیێن دی كو ل بەرە لێ بدەن.»
a.  8‏:3 دەركەفتن 30‏:1‏-3
b.  8‏:7 دەركەفتن 9‏:23‏-25؛ حزقیێل 38‏:22
c.  8‏:11 q تەحلیشك: گیایەكێ گەلەك تەحلە.
d.  8‏:12 ئیشایا 13‏:10؛ حزقیێل 32‏:7؛ یۆئێل 2‏:10، 31؛ 3‏:15

ئاشكراكرن   به‌شێ 7ئاشكراكرن   به‌شێ 9



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 9بۆڕیزانا پێنجێ 1فریشتەیێ پێنجێ ل بۆڕیزانێ دا و من ستێرەك دیت ژ ئەسمانی كەفتبوو سەر ئەردی و كلیلا دەرگەهێ چاڵا بێ بن[a]  بۆ ستێرێ هاتە دان.2دەمێ وێ دەرگەهێ چاڵا بێ بن ڤەكری، دویكێلەكا وەكو دویكێلا ئێتوینەكا مەزن ژێ دەركەفت، ئینا رۆژ و با ژ بەر دویكێلا چاڵێ تاری بوون.[b] 3ژ وێ دویكێلێ كولی دەركەفتنە سەر ئەردی و شیانەكا وەكو شیانا دویپشكێن ئەردی بۆ وان هاتە دان[c] 4و بۆ هاتە گۆتن كو زیانێ ل گیایێ ئەردی نەدەن، نە ژی كەسكاتی و نە ژی داران، ب تنێ وان مرۆڤان یێن موهرا خودێ ل سەر ئەنیا وان نینە.[d] 5دەستویری بۆ كولیان نەهاتە دان، كو وان بكوژن، لێ پێنج هەیڤان وان ئازار بدەن. ئەو ئازارا وەكو ئازارا دویپشكیە دەمێ ب مرۆڤی ڤەددەت.6د وان رۆژان دا، مرۆڤ دێ ل مرنێ گەڕیێن، لێ قەت نابینن، ئەو دێ حەز كەن بمرن، لێ مرن دێ ژ وان رەڤیت.[e] 7شێوەیێ كولیان وەكو یێ وان هەسپان بوو یێن ئامادەكری بۆ جەنگێ. ل سەر سەرێ وان تشتەكێ وەكو تانجێن زێڕی بوو و دێمێ وان وەكو دێمێ مرۆڤان بوو،[f] 8پرچەكا وەكو پرچا ژنان هەبوو و ددانێن وان وەكو ددانێن شێران بوون،9زریێن[g]  وان وەكو زریێن ئاسنی بوون و دەنگێ چەنگێن وان وەكو دەنگێ گەلەك گالیسكەیان بوو یێن هەسپ دكێشن و بۆ جەنگێ دكەنە غار.10كوری و دمدریشك[h]  هەبوون وەكو یێن دویپشكان و شیانا وان یا كو پێنج هەیڤان زیانێ ل مرۆڤان بدەن د كوریێن وان دا بوو.11فریشتەیێ چاڵا بێ بن پاشا بوو ل سەر وان، ناڤێ وی ب عیبرانی ‹ئابادۆن›ە و ب یونانی ‹ئاپۆلیۆن›ە[i] .12خولیسەریا ئێكێ دەرباز بوو، ئەڤە دوو خولیسەریێن دی ژی پشتی وان تشتان دێ هێن.بۆڕیزانا شەشێ 13فریشتەیێ شەشێ ل بۆڕیزانێ دا و من دەنگەك ژ چوار شاخێن قوربانگەها زێڕین یا ل پێشیا خودێ بهیست،14دەنگی گۆتە فریشتەیێ شەشێ، ئەوێ بۆڕیزان ڤێ: «وان هەر چوار فریشتەیێن ل نك رویبارێ مەزن فوراتی گرێدای، بەردە.»15ئینا هەر چوار فریشتەیێن هاتبوونە ئامادەكرن بۆ ڤێ دەمژمێرێ و رۆژێ و هەیڤێ و ساڵێ هاتنە بەردان، دا سێئێكا مرۆڤان بكوژن.16من ژمارەیا وان بهیست، ژمارەیا لەشكەرێن سیار دوو سەد هزار هزار بوون.17من هۆسا هەسپ و سیارێن وان د بینینێ دا دیتن: زریێن سیاران وەكو رەنگێ ئاگری و یاقوتێ شین و كپریتێ بوون. سەرێ هەسپان وەكو سەرێ شێران بوو، ژ دەڤێ وان ئاگر و دویكێل و كپریت دەردكەفتن.18ب ڤان سێ دربان، سێئێكا مرۆڤان ب ئاگری و دویكێلێ و كپریتا ژ دەڤێ وان دەردكەفت، هاتنە كوشتن،19چنكو شیانا هەسپان د دەڤ و كوریا وان دایە، كوریێن وان وەك مارانە، ب سەرن و زیانێ پێ دكەن.20ئەو مرۆڤێن دی یێن ب ڤان دربان نەهاتینە كوشتن، ژ كریارێن دەستێ خۆ ل خۆ نەزڤڕین، دەست ژ پەرستنا ئەجنە و پووتێن[j]  زێڕی و زیڤی و برۆنزی و بەری و داری بەرنەدا، ئەو پووتێن نەشێن ببینن، نە ژی ببهیسن و نە ژی بڕێڤە بچن.[k] 21هەروەسا ژ كوشتن و جادووگەری و دەهمەنپیسی و دزیكرنا خۆ ژی ل خۆ نەزڤڕین.
a.  9‏:1 q چاڵا بێ بن: ل فەرهەنگۆكێ بنێڕە.
b.  9‏:2 دەستپێكرن 19‏:28
c.  9‏:3 دەركەفتن 10‏:12‏-15
d.  9‏:4 حزقیێل 9‏:4‏-6
e.  9‏:6 یەرمیا 8‏:3
f.  9‏:7 یۆئێل 2‏:4
g.  9‏:9 q زری: ئانكو ‹درع›
h.  9‏:10 q دمدریشك: زیلك، دەرزیكا پێڤەدانێیە.
i.  9‏:11 q ئابادۆن و ئاپۆلیۆن: ئەڤ هەردوو ناڤە ب رامانا ‹وێرانكەر› دهێن.
j.  9‏:20 q پووت: صەنەم
k.  9‏:20 زەبوور 115‏:4‏-7

ئاشكراكرن   به‌شێ 8ئاشكراكرن   به‌شێ 10



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 10فریشتە و پەرتووكا بچویك 1هنگی من فریشتەیەكێ دی یێ بهێز دیت، ژ ئەسمانی دهاتە خوارێ، عەورەك د وی یێ پێچای بوو و كەسكوسۆرەك ل هنداڤی سەرێ وی بوو و دێمێ وی وەكو رۆژێ بوو و پێیێن وی وەكو ستوینێن ئاگری بوون.2پەرتووكەكا بچویك یا ڤەكری د دەستێ وی دا بوو. پێیێ خۆ یێ راستێ دانا سەر دەریایێ و یێ چەپێ دانا سەر ئەردی3و ب دەنگەكێ بلند كرە گازی، هەروەكو شێر دنڕیت. دەمێ وی كریە گازی، هەر حەفت گڕگڕێن عەوران ب دەنگێ خۆ ئاخفتن.4دەمێ هەر حەفت گڕگڕێن عەوران ب دەنگێ خۆ ئاخفتین، من ل بەر بوو دەست ب نڤیسینێ بكەم، لێ من دەنگەك ژ ئەسمانی بهیست دگۆت: «ئەوا حەفت گڕگڕێن عەوران گۆتی، موهر بكە[a]  و نە نڤیسە.»5ئەو فریشتەیێ من دیتی ل سەر دەریایێ و ئەردی یێ راوەستیای، دەستێ خۆ یێ راستێ بەرەڤ ئەسمانی ڤە بلند كر6و سویند ب وی خوار یێ هەروهەر زیندی، ئەوێ ئەسمان و یێن تێدا، ئەرد و یێن تێدا، دەریا و یێن تێدا ئافراندین: «ئێدی گیرۆبوون نابیت!7لێ د وان رۆژان دا یێن كو فریشتەیێ حەفتێ ل بەرە ل بۆڕیزانێ بدەت، دێ نهێنیا خودێ ب جهـ هێت، هەروەكو وی بۆ بەنیێن خۆ یێن پێغەمبەر راگەهاندی.»8ئەو دەنگێ من ژ ئەسمانی بهیستی، جارەكا دی ل گەل من ئاخفت و گۆت: «هەڕە پەرتووكا ڤەكری، ئەوا د دەستێ فریشتەیێ راوەستیای دا ل سەر دەریایێ و ئەردی، ببە.»9ئینا ئەز چوومە نك فریشتەی و من گۆتێ: «كا وێ پەرتووكا بچویك بدە من.» ئەوی گۆتە من: «ببە و بخۆ، ئەو دێ زكێ تە تەحل كەت، لێ د دەڤێ تە دا، دێ وەكو هنگڤینی یا شرین بیت.»10من پەرتووكا بچویك ژ دەستێ فریشتەی وەرگرت و خوار، ئەو د دەڤێ من دا وەكو هنگڤینی یا شرین بوو، لێ پشتی من خواری، زكێ من تەحل بوو.[b] 11ئینا بۆ من هاتە گۆتن: «دڤێت تۆ دیسان دەربارەی گەلەك گەل و مللەت و زمان و پاشایان پەیامێ رابگەهینی.»
a.  10‏:4 ئانكو ڤەشێرە و ئاشكرا نەكە.
b.  10‏:8‏-10 حزقیێل 2‏:8‏ تاكو 3‏:3

ئاشكراكرن   به‌شێ 9ئاشكراكرن   به‌شێ 11



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 11دوو شاهد 1پشتی هنگی لەڤەنەكێ وەكو دارێ پیڤانێ بۆ من هاتە دان و هاتە گۆتن: «رابە، پەرستگەها خودێ و قوربانگەهێ بپیڤە و ئەوێن تێدا پەرستنێ دكەن بهژمێرە.2لێ حەوشا پەرستگەهێ یا دەرڤە بهێلە و نەپیڤە، چنكو ئەو بۆ مللەتێن نەجوهی هاتیە دان و ئەو دێ چل و دوو هەیڤان باژێڕێ پیرۆز بنپێ كەن.[a] 3ئەز ژی دێ دەستهەلاتێ دەمە هەردوو شاهدێن خۆ و ئەو دێ ب جلكێن ژ خراری[b]  هزار و دوو سەد و شێست رۆژان پەیامێ راگەهینن.»4ئەو هەردوو شاهد هەردوو دارزەیتوون و هەردوو چرادانكن یێن ل بەرامبەر خودانێ ئەردی راوەستیای.[c] 5ئەگەر ئێكی بڤێت زیانێ بگەهینیتە وان، ئاگر ژ دەڤێ وان دەردكەڤیت و دوژمنێن وان دخۆت. ئەگەر ئێكی بڤێت زیانێ بگەهینیتە وان، دڤێت ئەو ب ڤی شێوەی بهێتە كوشتن.6ئەڤان دەستهەلاتا هەی دەرگەهێن ئەسمانی بگرن، داكو د رۆژێن پەیام راگەهاندنا وان دا باران نەباریت، هەروەسا وان دەستهەلاتا ل سەر ئاڤێ هەی كو وێ بكەنە خوین و ب هەر دربەكی ل ئەردی بدەن، هەر گاڤا وان بڤێت.[d] 7دەمێ ئەو شاهدەییا خۆ تەمام بكەن، دڕندەیێ ژ چاڵا بێ بن دەردكەڤیت دێ جەنگێ ل سەر وان كەت و ب سەر وان كەڤیت و وان كوژیت.8تەرمێن وان دێ ل سەر گۆڕەپانا باژێڕێ مەزن بن، ئەوا وەكو هێما دبێژنێ سەدۆم و مسر، وی جهی یێ خودانێ وان لێ هاتیە خاچدان.9مرۆڤ ژ هەمی گەل و هۆز و زمان و مللەتان بۆ سێ رۆژ و نیڤان دێ ل تەرمێن وان نێڕن و ناهێلن د گۆڕان دا بهێنە ڤەشارتن.10ئاكنجیێن ل سەر ئەردی دێ ل سەر وان دلهوین بن و دلخۆش بن و دیاریان بۆ ئێكودوو هنێرن، چنكو ڤان هەردوو پێغەمبەران، ئاكنجیێن ل سەر ئەردی ئازار دابوون.11لێ پشتی سێ رۆژ و نیڤان، هەناسەیا ژیانێ ژ لایێ خودێ ڤە چوو د وان دا و ئەو رابوونە سەر پێیێن خۆ. ئینا ترسەكا مەزن كەفتە سەر ئەوێن ل وان دنێڕی.12هنگی وان هەردوویان دەنگەكێ مەزن ژ ئەسمانی بهیست، دگۆتە وان: «سەركەڤنە ڤێرێ!» ئینا ئەو د عەوری دا سەركەفتنە ئەسمانی و دوژمنێن وان بەرێ خۆ ددایێ.13د وێ دەمژمێرێ دا، بیڤەلەرزەكا مەزن چێبوو، ئینا دەهێكا باژێڕی هەڕفت و حەفت هزار مرۆڤ ب وێ بیڤەلەرزێ مرن، یێن ماین ترسیان و مەزناهی دا خودایێ ئەسمانی.14خولیسەریا دوویێ دەرباز بوو، ئەڤە خولیسەریا سێیێ زوی یا دهێت.بۆڕیزانا حەفتێ 15فریشتەیێ حەفتێ ل بۆڕیزانێ دا و دەنگێن مەزن ژ ئەسمانی هاتن، دگۆتن:«پاشایەتیا جیهانێ یا بوویە یا خودانێ مە و مەسیحێ وی،16ئینا هەر بیست و چوار ریهسپیێن ل سەر تەختێن خۆ ل بەرامبەر خودێ دروینشتی، دەڤ و دەڤ خۆ هاڤێتە ئەردی و سوجدە بۆ خودێ بر17و گۆتن:«ئەم سوپاسیا تە دكەین، هەی خودان خودێ، هێزدارێ هەر تشتی،18مللەت تۆڕە بوون، لێ تۆڕەبوونا تە هاتو دەمێ دادكرنا مریان هات19هنگی پەرستگەها خودێ یا ل ئەسمانی ڤەبوو و سندوقا پەیمانا وی د پەرستگەهێڤە دیار بوو. ئینا بوونە برویسی و دەنگەدەنگ و گڕگڕا عەوران و بیڤەلەرز و تەرگا مەزن.
a.  11‏:2 لوقا 21‏:24
b.  11‏:3 q خرار: نیشان بوو بۆ خەمەكا مەزن. ل فەرهەنگۆكێ بنێڕە. 
c.  11‏:4 زەكەریا 4‏:3، 11‏-14
d.  11‏:6 دەركەفتن 7‏:17‏-19؛ 1 پاشا 17‏:1

ئاشكراكرن   به‌شێ 10ئاشكراكرن   به‌شێ 12



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 12ژنك و ئەژدەها 1پشتی هنگی نیشانەكا مەزن ل ئەسمانی دیار بوو: ئەو ژی ژنكەك بوو، رۆژ وەكو كراسەكی ل بەر بوو و هەیڤ ل بن پێیێن وێ بوو و تانجەكا ژ دوازدە ستێران ل سەر سەرێ وێ بوو،2ئەو یا دووگیان بوو و دكرە قێژی ژ بەر ژان و ئازارێن زاڕۆكبوونێ.3نیشانەكا دی ژی ل ئەسمانی دیار بوو: ئەڤە ئەژدەهایەكێ سۆر یێ مەزن، یێ ب حەفت سەر و دەهـ شاخان و حەفت تانج ل سەر سەرێن وی.4كوریا وی سێئێكا ستێرێن ئەسمانی رامالین و هاڤێتنە سەر ئەردی. پاشی ئەژدەها ل پێشیا ژنكا ل بەر زاڕۆكبوونێ بوو راوەستیا، داكو زاڕۆكێ وێ داعویریت، دەمێ دبیت.[a] 5ژنكێ زاڕۆكەكێ نێر بوو، ئەوێ كو دێ ب گۆپالەكێ ئاسنی حوكمداریێ ل هەمی مللەتان كەت، لێ كوڕێ وێ بۆ نك خودێ و بۆ نك تەختێ وی هاتە رەڤاندن.[b] 6ئەو ژنك رەڤی چۆلی، بۆ جهەكی كو خودێ بۆ وێ ئامادە كربوو، داكو هزار و دوو سەد و شێست رۆژان بهێتە حەواندن.میكائیل ب سەر دكەڤیت ل سەر ئەژدەهای 7هنگی جەنگەك ل ئەسمانی چێبوو، میكائیلی و فریشتەیێن وی شەڕ ل دژی ئەژدەهای كر، ئەژدەهای و فریشتەیێن وی ژی شەڕ كر،8لێ ئەژدەها ب سەر نەكەفت، ئێدی وان چ جهـ ل ئەسمانی نەما.[c] 9ئەژدەهایێ مەزن، ئەو مارێ كەڤنە یێ كو دبێژنێ ئبلیس و ساتان[d] ، ئەوێ هەمی جیهانێ دخاپینیت[e] ، ئەو بۆ ئەردی هاتە هاڤێتن و فریشتەیێن وی ژی ل گەل وی هاتنە هاڤێتن.10هنگی من دەنگەكێ بلند بهیست ژ ئەسمانی دگۆت:«نوكە قورتالبوون و هێز و پاشایەتیا خودایێ مە و11ئەو ب خوینا بەرخی و ب پەیڤا شاهدەییا خۆل سەر وی ب سەركەفتن12ژ بەر ڤێ چەندێ دلخۆش ببن،هەی ئەسمانان و یێن تێدا ئاكنجی.13گاڤا ئەژدەهای دیتی، كو ئەو بۆ ئەردی یێ هاتیە هاڤێتن، كەفتە دویڤ وێ ژنكا زاڕۆكێ نێر بووی.14لێ دوو چەنگێن ئەلهۆیێ مەزن بۆ ژنكێ هاتنە دان، داكو ژ ماری بڕەڤیت و بفڕیتە چۆلی، جهێ وێ یێ كو دێ دەم و دوو دەم و نیڤان[f]  لێ هێتە حەواندن.15ئینا ماری ئاڤەكا وەكو رویباری ژ دەڤێ خۆ ب دویڤ ژنكێ را هاڤێت، دا ئاڤ وێ ببەت.16لێ ئەردی هاریكاریا ژنكێ كر، ئەوی دەڤێ خۆ ڤەكر و ئەو رویبار داعویرا، یێ ئەژدەهای ژ دەڤێ خۆ هاڤێتی.17ئینا ئەژدەها ژ ژنكێ تۆڕە بوو و چوو دا جەنگێ ل دژی دویندەها[g]  وێ یا مای بكەت، ئەوێن فەرمانێن خودێ ب جهـ دئینن و شاهدەییێ بۆ عیسایێ مەسیح ددەن.18ئەژدەها ل سەر خیزێ كنارێ دەریایێ راوەستیا.
a.  12‏:3‏-4 دانیێل 7‏:7؛ 8‏:10
b.  12‏:5 زەبوور 2‏:9
c.  12‏:7‏-8 دانیێل 10‏:13‏، 21؛ 12‏:1
d.  12‏:9 q ساتان: پەیڤەكا عیبرانیە رامانا دژبەر یان بەرهنگار ددەت. ل فەرهەنگۆكێ بنێڕە ئبلیس*.
e.  12‏:9 دەستپێكرن 3‏:1‏-24
f.  12‏:14 ئانكو سێ ساڵ و نیڤان
g.  12‏:17 q دویندەه: نەسل یان زوڕیەت

ئاشكراكرن   به‌شێ 11ئاشكراكرن   به‌شێ 13



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 13دەركەفتنا دوو دڕندەیان 1ئینا من دڕندەیەك دیت ژ دەریایێ دەردكەفت، حەفت سەر و دەهـ شاخ هەبوون، ل سەر شاخێن وی دەهـ تانج هەبوون و ل سەر سەرێن وی ناڤێ كوفریان هەبوو.2ئەو دڕندەیێ من دیتی، وەكو پلنگی بوو، پێیێن وی وەكو پێیێن هرچێ بوون و دەڤێ وی وەكو دەڤێ شێری بوو. ئەژدەهای هێزا خۆ و تەختێ خۆ و دەستهەلاتەكا مەزن دانێ.3ئێك ژ سەرێن دڕندەی یێ وەسا بوو هەروەكو بۆ مرنێ هاتبیتە برینداركرن، لێ برینا وی یا كوژەك هاتبوو ساخكرن. هەمی جیهان حێبەتی مان و ب دویڤ دڕندەی كەفتن4و سوجدە بۆ ئەژدەهای بر، چنكو وی دەستهەلاتا خۆ دا دڕندەی. وان سوجدە بۆ دڕندەی بر و گۆتن: «ما كی وەكو ڤی دڕندەیە؟ و كی دشێت ل دژی وی بجەنگیت؟»5ئەزمانەك[a]  بۆ وی دڕندەی هاتە دان، كو تشتێن مەزن و گۆتنێن كوفری بێژیت و دەستهەلات بۆ وی هاتە دان كو چل و دوو هەیڤان چ دڤێت بكەت.6ئەوی دەڤێ خۆ ڤەكر و كوفری ل دژی خودێ كرن، كوفری ل دژی ناڤێ وی و ل دژی خیڤەتا وی[b]  و ل دژی ئاكنجیێن ل ئەسمانی كرن.7دەستویری بۆ وی هاتە دان، كو ل دژی پیرۆزكریان بجەنگیت و ل سەر وان سەر بكەڤیت. هەروەسا دەستهەلات ل سەر هەمی هۆز و گەل و زمان و مللەتان بۆ وی هاتە دان.[c] 8هەمی ئاكنجیێن ل سەر ئەردی، ئەوێن ناڤێن وان هەر ژ دامەزراندنا جیهانێ د پەرتووكا ژیانێ یا بەرخێ ڤەكوشتی دا نەهاتینە نڤیسین، دێ سوجدێ بۆ دڕندەی بەن.[d] 9ئەوێ گوهـ هەبن، بلا ببهیسیت:10ئەگەر بۆ ئێكی هاتیە نڤیسین ببیتە دیل،دێ بەرەڤ دیلاتیێ ڤە چیت.11ئینا من دڕندەیەكێ دی دیت ژ ئەردی دەردكەفت، وی دوو شاخێن وەكو شاخێن بەرخی هەبوون و وەكو ئەژدەهای دئاخفت.12ئەو ژ پێش دڕندەیێ ئێكێ ڤە، هەمی دەستهەلاتا وی دگێڕیت و وە ل ئەردی و ئاكنجیێن وێ دكەت كو سوجدێ بۆ دڕندەیێ ئێكێ ببەن یێ برینا وی یا كوژەك هاتبوو ساخكرن.13ئەو نیشانێن مەزن دكەت، خۆ ئەو وە دكەت كو ل بەر چاڤێن مرۆڤان ئاگر ژ ئەسمانی بهێتە سەر ئەردی14و ب وان نیشانێن بۆ وی هاتینە دان كو ژ پێش دڕندەیێ ئێكێ ڤە بكەت، ئەو خەلكی دخاپینیت و دبێژیتە ئاكنجیێن ل سەر ئەردی وێنەیەكی بۆ وی دڕندەی چێكەن یێ ب شیری هاتیە برینداركرن و ژیای.15دەستهەلات ژی بۆ وی هاتە دان كو هەناسەیێ بدەتە وێنەیێ دڕندەیێ ئێكێ، داكو وێنەیێ دڕندەی بئاخڤیت و بشێت وان بدەتە كوشتن یێن سوجدێ بۆ وێنەیێ دڕندەی نەبەن.16ئەوی وە كر كو نیشانەك ل سەر دەستێ راستێ یان ئەنیا هەمی بچویك و مەزنان، دەولەمەند و هەژاران، ئازاد و بەنیان بهێتە كرن،17دا كەس نەشێت كڕینێ یان فرۆتنێ بكەت، ئەگەر نیشان ل سەر نەبیت، چ ناڤێ دڕندەی یان ژمارەیا ناڤێ وی بیت.18ل ڤێرێ ئاقلمەندی یا فەرە، ئەوێ زێهن هەبیت، بلا ژمارەیا دڕندەی بهژمێریت، چنكو ئەو ژمارەیا مرۆڤیە و ژمارەیا وی شەش سەد و شێست و شەشە.
a.  13‏:5 دەق و دەق: ‹دەڤەك بۆ وی هاتە دان›.
b.  13‏:6 q خیڤەتا وی: مەبەست پێ پەرستگەها خودێیە.
c.  13‏:5‏-7 دانیێل 7‏:8، 21‏، 25
d.  13‏:8 زەبوور 69‏:28

ئاشكراكرن   به‌شێ 12ئاشكراكرن   به‌شێ 14



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 14بەرخ و سروودا سەد و چل و چوار هزاران 1پشتی هنگی من بەرێ خۆ دایێ، ئەڤە بەرخ ل سەر چیایێ سییۆنێ یێ راوەستیای بوو و سەد و چل و چوار هزار مرۆڤ ل گەل وی بوون، ئەوێن ناڤێ بەرخی و ناڤێ بابێ وی ل سەر ئەنیا وان نڤیسای بوو.2من دەنگەك ژ ئەسمانی بهیست، وەكو دەنگێ گەلەك ئاڤان و وەكو دەنگێ گڕگڕەكا مەزن یا عەوران بوو. ئەو دەنگێ من بهیستی، وەكو دەنگێ لێدەرێن قیسارەیێ بوو دەمێ ل قیسارەیێن خۆ ددەن.3ئەوان ل پێشیا تەختی و ل پێشیا هەر چوار ئافراندیێن زیندی و ریهسپیان سروودەكا نوی دستراند. كەس نەدشیا فێری وێ سروودێ ببیت ژبلی وان سەد و چل و چوار هزار مرۆڤێن ژ ئەردی هاتینە كڕین.4ئەڤە ئەون یێن ل گەل ژنكان نەهەڕمین، وان كوڕینیا خۆ پاك پاراستیە. ئەڤە ئەون یێن بەرخ كیڤە بچیت ئەو ب دویڤ دكەڤن. ئەو ژ ناڤ مرۆڤان هاتینە كڕین[a] ، وەكو خێڤە[b]  بۆ خودێ و بەرخی.5چ درەو ژ دەڤێ وان دەرنەكەفتینە، ئەو د بێكێماسینە.هەر سێ فریشتە 6پشتی هنگی من فریشتەیەكێ دی دیت، ل ناڤەندا ئەسمانی دفڕی، مزگینیا هەروهەری هەبوو، دا وێ بۆ ئاكنجیێن ئەردی ژ هەمی مللەت و هۆز و زمان و گەلان رابگەهینیت،7ب دەنگەكێ بلند دگۆت: «ژ خودێ بترسن و پەسنا[c]  وی بكەن، چنكو دەمژمێرا دادكرنا وی یا هاتی. سوجدێ بۆ وی ببەن یێ ئەرد و ئەسمان و دەریا و كانیێن ئاڤێ چێكرین.»8فریشتەیەكێ دی، یێ دوویێ، ب دویڤ وی را هات و دگۆت: «كەفت! بابلا مەزن كەفت، ئەوا شەرابا هار یا دەهمەنپیسیا خۆ ب هەمی مللەتان دایە ڤەخوارن.»[d] 9فریشتەیەكێ دی، یێ سێیێ، ب دویڤ وان را هات و ب دەنگەكێ بلند دگۆت: «ئەگەر ئێك سوجدێ بۆ دڕندەی و وێنەیێ وی ببەت و نیشانا وی ل سەر ئەنیا خۆ یان ل سەر دەستێ خۆ قەبیل كەت،10ئەو ژی دێ ژ شەرابا تۆڕەبوونا خودێ یا دژوار ڤەخۆت، ئەوا چ تشت ل گەل نەهاتینە تێكهەلكرن و پەرداغا تۆڕەبوونا خودێ ژێ هاتیە داگرتن، هەروەسا دێ ب ئاگری و كپریتێ ل پێشیا فریشتەیێن پیرۆز و ل پێشیا بەرخی هێتە ئەشكەنجەدان[e] 11و دویكێلا ئەشكەنجەدانا وان دێ بۆ هەتا هەتایێ بلند بیت. بۆ ئەوێن سوجدێ بۆ دڕندەی و وێنەیێ وی دبەن، یان ئەوێن نیشانا ناڤێ وی قەبیل دكەن، ب شەڤ و رۆژ بێهنڤەدان نینە.»12ل ڤێرێ خۆڕاگرتنا پیرۆزكریان یا فەرە، ئەوێن فەرمانێن خودێ ب جهـ دئینن و دلسۆزیا خۆ ب عیسای دپارێزن.13پشتی هنگی من دەنگەك ژ ئەسمانی بهیست دگۆت: «بنڤیسە: خوزیكێن وان مریان، ئەوێن ژ نوكە و پێڤە ل سەر باوەریێ ب خودانی دمرن.» گیانێ پیرۆز دبێژیت: «بەلێ! دا ژ وەستیانا خۆ بێهنا خۆ ڤەدەن، چنكو كریارێن وان دێ ل گەل وان چن.»دروینا رویێ ئەردی 14پاشی من بەرێ خۆ دایێ، ئەڤە عەورەكێ سپی و ل سەر عەوری ئێكێ وەكو كوڕێ مرۆڤ[f]  یێ روینشتی بوو! تانجەكا زێڕین ل سەر سەرێ وی بوو و شالۆكەكا تیژ د دەستی دا بوو.[g] 15فریشتەیەكێ دی ژ پەرستگەهێ دەركەفت، ب دەنگەكێ بلند گازی ئەوێ ل سەر عەوری روینشتی دكر و دگۆت: «شالۆكا خۆ هەلگرە و دروینێ بكە، چنكو دەمژمێرا دروینێ هات و بەرهەمێ ئەردی یێ گەهشتی.»[h] 16ئینا ئەوێ ل سەر عەوری روینشتی شالۆكا خۆ دا رویێ ئەردی و ئەرد هاتە دروین.17پاشی فریشتەیەكێ دی ژ پەرستگەها ل ئەسمانی دەركەفت، وی ژی شالۆكەكا تیژ ڤێ بوو.18پشتی هنگی فریشتەیەكێ دی، ئەوێ دەستهەلات ل سەر ئاگری هەی، ژ قوربانگەهێ دەركەفت و ب دەنگەكێ بلند گازی كرە فریشتەیێ شالۆكا تیژ ڤێ و گۆتێ: «شالۆكا خۆ هەلگرە و ئیشیێن مێوێن ئەردی كۆم بكە، چنكو تریێ وێ یێ گەهشتی.»19فریشتەی شالۆكا خۆ دا رویێ ئەردی و تریێ ئەردی كۆم كر و هاڤێتە د ئویسلەیا[i]  مەزن یا تۆڕەبوونا خودێ دا.20ئینا ئویسلە ژ دەرڤەی باژێڕی ب پێیان هاتە گڤاشتن و خوین ژێ دەركەفت، تاكو گەهشتیە هەفسارێ هەسپان، فرەهیا هزار و شەش سەد ستادیان[j] .
a.  14‏:4 پەیڤا ‹كڕین› ئاماژەیە بۆ قورتالكرنا مەسیحی، كو وی ب خوینا خۆ مرۆڤ ژ دیلاتیێ كڕین و رزگار كرن. ل 5‏:9 بنێڕە.
b.  14‏:4 q خێڤە: بەرهەمێ دەستپێكێ. ل فەرهەنگۆكێ بنێڕە.
c.  14‏:7 q پەسن: مەدح و سەنا
d.  14‏:8 ئیشایا 21‏:9؛ یەرمیا 51‏:8
e.  14‏:10 دەستپێكرن 19‏:24؛ حزقیێل 38‏:22
f.  14‏:14 q كوڕێ مرۆڤ: ل فەرهەنگۆكێ بنێڕە.
g.  14‏:14 دانیێل 7‏:13
h.  14‏:15 یۆئێل 3‏:13
i.  14‏:19 q ئویسلە: ئاڵاڤێ گڤاشتنا تریە د كەڤری دا دهێتە كۆلان و چێكرن.
j.  14‏:20 ئانكو نێزیكی300 كیلۆمەتران. هەر ستادیەك 185 مەترە. 

ئاشكراكرن   به‌شێ 13ئاشكراكرن   به‌شێ 15



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 15حەفت فریشتە و حەفت درب 1پشتی هنگی من نیشانەكا دی یا مەزن و سەیر ل ئەسمانی دیت: حەفت فریشتەیان حەفت درب ڤێ بوون، ئەو درب یێن دویماهیێنە، چنكو ب وان تۆڕەبوونا خودێ تەمام دبیت.2پاشی من تشتەكێ وەكو دەریایا شویشەی یا تێكهەل ل گەل ئاگری دیت و ئەوێن سەركەفتن ل سەر دڕندەی و وێنەیێ وی و ژمارەیا ناڤێ وی ئینای، ل سەر دەریایا شویشەی د راوەستیای بوون و قیسارەیێن خودێ ڤێ بوون3و سروودا مووسای بەنیێ خودێ و سروودا بەرخی دستراند:«كارێن تە د مەزن و سەیرن،4كی ژ تە ناترسیتو ناڤێ تە مەزن ناكەت، هەی خودان؟5پشتی ڤان تشتان من بەرێ خۆ دایێ، ل ئەسمانی پەرستگەه، كو خیڤەتا شاهدەیێیە، ڤەبوو،6حەفت فریشتەیێن حەفت درب ڤێ، ژ پەرستگەهێ دەركەفتن. كتانێ پاقژ و تەیسی ل بەر وان بوو و سینگێ وان ب قایشێن زێڕین د پێچای بوون.7ئێك ژ چوار ئافراندیێن زیندی حەفت ترارێن زێڕین، یێن تژی ژ تۆڕەبوونا خودایێ هەروهەر زیندی، دانە هەر حەفت فریشتەیان.8پەرستگەهـ ژ دویكێلا مەزناهیا خودێ و هێزا وی تژی بوو و چ كەس نەشیا بچیتە د پەرستگەهێ ڤە، تاكو هەر حەفت دربێن حەفت فریشتەیان تەمام بووین.[a] 
a.  15‏:8 دەركەفتن 40‏:34؛ 1 پاشا 8‏:10‏-11؛ ئیشایا 6‏:1‏-4

ئاشكراكرن   به‌شێ 14ئاشكراكرن   به‌شێ 16



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 16حەفت ترارێن تۆڕەبوونا خودێ 1پشتی هنگی من دەنگەكێ بلند ژ پەرستگەهێ بهیست دگۆتە هەر حەفت فریشتەیان: «هەڕن هەر حەفت ترارێن تۆڕەبوونا خودێ ب سەر ئەردی دا بڕێژن.»2ئەڤجا یێ ئێكێ چوو و ترارێ خۆ ب سەر ئەردی دا رشت و كولكێن پیس و ژاندار ل وی خەلكی هاتن یێن نیشانا دڕندەی ل سەر وان و سوجدێ بۆ وێنەیێ وی دبەن.[a] 3پاشی فریشتەیێ دوویێ ترارێ خۆ ب سەر دەریایێ دا رشت و دەریا بوونە خوین، وەكو خوینا مریان. ئینا هەمی گیانەوەرێن د دەریایێ دا مرن.4فریشتەیێ سێیێ ترارێ خۆ ب سەر رویباران و سەرەكانیێن ئاڤێ دا رشت و ئەو بوونە خوین.[b] 5هنگی من بهیست فریشتەیێ ئاڤان دگۆت:«تۆ یێ دادپەروەری،6ژ بەر كو وان خوینا پیرۆزكریان و پێغەمبەران یا رشتی،تە ژی خوین بۆ ڤەخوارنێ دایە وان. ئەو د هەژینە.»[c] 7ئینا من دەنگێ قوربانگەهێ بهیست دگۆت:«بەلێ، هەی خودان خودێ، هێزدارێ هەر تشتی،8پاشی فریشتەیێ چوارێ ترارێ خۆ ب سەر رۆژێ دا رشت و دەستهەلات بۆ وێ هاتە دان كو مرۆڤان ب ئاگری بسوژیت.9ئینا مرۆڤ ب گەرمەكا مەزن سۆتن و جڤین دانە ناڤێ خودێ ئەوێ دەستهەلات ل سەر ڤان دربان هەی. لێ ئەو ل خۆ نەزڤڕین كو پەسنا خودێ بكەن.10فریشتەیێ پێنجێ ترارێ خۆ ب سەر تەختێ دڕندەی دا رشت و پاشایەتیا وی تاری بوو و ژ بەر ئێشانێ مرۆڤان لەق ل ئەزمانێ خۆ ددان[d] 11و ژ بەر ئێشان و كولكێن خۆ، جڤین دانە خودایێ ئەسمانی. لێ ژ كارێن خۆ ل خۆ نەزڤڕین.12پاشی فریشتەیێ شەشێ ترارێ خۆ ب سەر رویبارێ مەزن فوراتی دا رشت و ئاڤا وی هشك بوو، دا رێك بۆ پاشایێن ژ رۆژهەلاتێ ئامادە ببیت.[e] 13هنگی من سێ گیانێن پیس یێن وەكو بەقان دیتن، ژ دەڤێ ئەژدەهای و ژ دەڤێ دڕندەی و ژ دەڤێ پێغەمبەرێ درەوین دەردكەفتن.14ئەو گیانێن ئەجنان بوون یێن نیشانێن حنێرانە[f]  دكەن و دچنە نك پاشایێن هەمی جیهانێ، دا وان بۆ جەنگا ل رۆژا خودێ، هێزدارێ هەر تشتی، كۆم بكەن.15«ئەڤە ئەز وەكو دزەكی دهێم! خوزیكێن وی یێ هشیار دمینیت و جلكێن خۆ دپارێزیت، دا رویس نەگەڕیێت و شەرمەجهێن وی نەهێنە دیتن.»[g] 16ئینا وان ئەو ل وی جهی كۆم كرن یێ ب عیبرانی دبێژنێ هارمەگەدۆن[h] .17فریشتەیێ حەفتێ ترارێ خۆ ب سەر بای دا رشت و دەنگەكێ بلند ژ پەرستگەها ئەسمانی ژ تەختی هات دگۆت: «ب جهـ هات!»18هنگی برویسی و دەنگەدەنگ و گڕگڕا عەوران چێبوون و بیڤەلەرزەكا مەزن روی دا. چ بیڤەلەرزێن وەكو وێ روی نەدابوون هەر ژ دەمێ مرۆڤ كەفتیە سەر رویێ ئەردی، بیڤەلەرزەكا هند یا مەزن بوو!19باژێڕێ مەزن، بابل، بوو سێ پارچە و باژێڕێن مللەتان كەفتن. ئەڤجا خودێ بابلا مەزن ئینا بیرا خۆ، دا پەرداغا شەرابا تۆڕەبوونا خۆ یا دژوار بدەتێ.20هەمی گزیرتە رەڤین و چیا نەهاتنە دیتن21و تەرگەكا مەزن، گرانیا هەر دندكەكێ تالانتەك[i]  بوو، ژ ئەسمانی ب سەر مرۆڤان دا باری. ئینا مرۆڤان ژ بەر دربێ تەرگێ جڤین دانە خودێ، چنكو دربێ وێ گەلەك یێ مەزن بوو.[j] 
a.  16‏:2 دەركەفتن 9‏:10
b.  16‏:4 دەركەفتن 7‏:17‏-21
c.  16‏:6 زەبوور 79‏:3؛ ئیشایا 49‏:26
d.  16‏:10 دەركەفتن 10‏:21
e.  16‏:12 ئیشایا 11‏:15
f.  16‏:14 q حنێر: ب عەرەبی ‹معجزة›
g.  16‏:15 ئەڤە پەیڤێن عیسایێ مەسیحن. 
h.  16‏:16 q هارمەگەدۆن: ب عیبرانی: چیایێ مەگەدۆ. ل سەردەمێن كەڤن گەلەك شەڕ ل دەشتا بەر ڤی چیای هاتینە كرن. رێبەر 5‏:19؛ 2 پاشا 23‏:29؛ زەكەریا 12‏:11
i.  16‏:21 q تالانت: نێزیكی سیهـ و چوار كیلۆگرامانە.
j.  16‏:21 دەركەفتن 9‏:23

ئاشكراكرن   به‌شێ 15ئاشكراكرن   به‌شێ 17



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 17دایكا لەشفرۆشان و دڕندە 1پاشی ئێك ژ وان حەفت فریشتەیێن حەفت ترار ڤێ بوون هات و ل گەل من ئاخفت و گۆت: «وەرە، ئەز دێ سزایێ لەشفرۆشا مەزن، ئەوا ل سەر گەلەك ئاڤان روینشتی، نیشا تە دەم،[a] 2ئەوا پاشایێن ئەردی دەهمەنپیسی ل گەل كری و ئاكنجیێن ئەردی ب شەرابا دەهمەنپیسیا وێ هاتینە سەرخۆشكرن.»3ئینا فریشتەی ب رێكا گیانێ پیرۆز ئەز برمە چۆلی و من ژنكەك دیت ل سەر دڕندەیەكێ سۆر یا روینشتی بوو، ژ هەمی لایان ڤە ناڤێن كوفریان ل سەر وی دڕندەی بوون و وی حەفت سەر و دەهـ شاخ هەبوون.4ژنكێ جلكێن بنەفشی و سۆر ل بەر بوون و ب زێڕی و ب بەرێن بهاگران و مراریان[b]  یا خەملاندی بوو و پەرداغەكا زێڕین یا پڕی تشتێن جهێ دلڕەشیێ و پیساتیا دەهمەنپیسیا وێ د دەستی دا بوو.5ل سەر ئەنیا وێ ناڤەكێ نهێنی یێ نڤیسی بوو:«بابلا مەزن،6من دیت ئەو ژنك ب خوینا پیرۆزكریان و خوینا شاهدێن عیسای یا سەرخۆش بوو. دەمێ من ئەو دیتی، ئەز گەلەك مەندەهۆش بووم.7هنگی فریشتەی گۆتە من: «بۆچی تۆ یێ مەندەهۆشی؟ ئەز دێ نهێنیا ژنكێ و دڕندەیێ ئەو هەلگرتی، ئەوێ حەفت سەر و دەهـ شاخ هەین، بۆ تە بێژم.8ئەو دڕندەیێ تە دیتی، ئەو هەبوو لێ نوكە نینە و نێزیكە ئەو دەركەڤیتە چاڵا بێ بن و بچیتە وێرانبوونێ. ئاكنجیێن ئەردی، ئەوێن هەر ژ دامەزراندنا جیهانێ، ناڤێن وان د پەرتووكا ژیانێ دا نەهاتینە نڤیسین، دەمێ دڕندەی دبینن دێ مەندەهۆش بن، چنكو ئەو هەبوو لێ نوكە نینە و دێ هێت.9ل ڤێرێ زێهنێ ئاقلمەندی هەی یێ فەرە، ئەو حەفت سەر، حەفت چیانە كو ژنك ل سەر روینشتیە. حەفت پاشانە ژی،10پێنج ژ وان كەفتینە، ئێك یێ هەی، یێ دی هێشتا نەهاتیە و هەر دەمێ هات، پێدڤیە بۆ دەمەكێ كورت بمینیت.11ئەو دڕندەیێ هەبوو لێ نوكە نینە، یێ هەشتێیە، لێ ئەو ژ حەفتانە و یێ دچیتە وێرانبوونێ.12ئەو دەهـ شاخێن تە دیتین، دەهـ پاشانە هێشتا پاشایەتی وەرنەگرتیە، لێ دێ دەستهەلاتێ وەكو پاشا بۆ دەمەكێ گەلەك كورت ل گەل دڕندەی وەرگرن.[c] 13ئەوان ئێك مەبەستا هەی، كو ئەو دێ هێز و دەستهەلاتا خۆ دەنە دڕندەی.14ئەو دێ ل دژی بەرخی كەڤنە جەنگێ و بەرخ دێ ل سەر وان ب سەر كەڤیت، چنكو ئەو خودانێ خودانانە و پاشایێ پاشایانە. گازیكری و هەلبژارتی و دلسۆزێن وی دێ ل گەل وی بن.»15پاشی فریشتەی گۆتە من: «ئەو ئاڤێن تە دیتین، كو لەشفرۆش ل سەر یا روینشتیە، گەل و جەماوەر و مللەت و زمانن.16ئەو دەهـ شاخێن تە دیتین و دڕندە، دێ كەربێن خۆ ژ لەشفرۆشێ ڤەكەن. دێ وێ وێران و رویس كەن و دێ گۆشتێ وێ خۆن و وێ ب ئاگری سوژن،17چنكو خودێ یا كریە د دلێ وان دا، كو مەبەستا وی ب جهـ بینن و ئێك مەبەست هەبیت و پاشایەتیا خۆ بدەنە دڕندەی، تاكو پەیڤێن خودێ ب جهـ بهێن.18ئەو ژنكا تە دیتی، ئەو باژێڕێ مەزنە یێ پاشایەتیێ ل سەر پاشایێن ئەردی دكەت.»
a.  17‏:1 یەرمیا 51‏:12‏-13
b.  17‏:4 q مراری: ئانكو ‹لولو› 
c.  17‏:12 دانیێل 7‏:24

ئاشكراكرن   به‌شێ 16ئاشكراكرن   به‌شێ 18



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 18كەفتنا بابلێ 1پشتی ڤان تشتان، من فریشتەیەكێ دی دیت، ژ ئەسمانی هاتە خوارێ. وی دەستهەلاتەكا مەزن هەبوو و ئەرد ژ بەر مەزناهیا وی روهن بوو.2وی ب دەنگەكێ بلند كرە گازی و گۆت:«كەفت! بابلا مەزن كەفت!3چنكو هەمی مللەتانژ شەرابا هار یا دەهمەنپیسیا وێ ڤەخوار4پشتی هنگی من دەنگەكێ دی ژ ئەسمانی بهیست، دگۆت:«ژ وێ دەركەڤن، هەی گەلێ من،5چنكو گونەهێن وێ كەفتنە سەر ئێك تا ئەسمانیو خودێ خرابیێن وێ ئینانە بیرا خۆ.[a] 6كا وێ چ ل كەسێن دی كریە، هوین ژی وەسا ل وێ بكەنو دووجاركی ل دویڤ كریارێن وێ بدەنێ؛7كا چەند خۆ مەزن كریە و ب حالخۆشی ژیایە،هند ئەشكەنجە و كۆڤانان بدەنێ،8لەوما دربێن وێ دێ د رۆژەكێ دا هێن،دەرد و كۆڤانداری و كولب،9دەمێ پاشایێن ئەردی یێن دەهمەنپیسی ل گەل وێ كرین و ب حالخۆشی ل گەل وێ ژیاین، دویكێلا سۆتنا وێ دبینن، دێ بۆ وێ كەنە گری و شینیێ دانن.10ژ ترسا ئەشكەنجەیا ب وێ دكەڤیت، دێ ل دویر راوەستن و بێژن:«ئاخ، ئاخ، هەی باژێڕێ مەزن!11بازرگانێن ئەردی ل سەر وێ دكەنە گری و شینیێ ددانن، چنكو ئێدی كەس متایێن وان ناكڕیت:12متایێن زێڕ، زیڤ، بەرێن بهاگران، مراری، كتانێ نازك، پەڕوكێ بنەفشی، ئارمیش و پەڕوكێ سۆر، هەمی دارێن بێهنخۆش، هەمی تشتێن ژ عاجی هاتینە چێكرن، هەمی تشتێن ژ دارێن بهاگران هاتینە چێكرن، برۆنز، ئاسن، مەرمەر،13دارچین، بوهارات، بخویر، موڕ[b] ، لبان[c] ، شەراب، زەیتا زەیتوونان، ئارێ سفر، گەنم، دەوار، پەز، هەسپ، گالیسكە و مرۆڤێن وەكو بەنی دهێنە فرۆتن.14ئەو بازرگان دبێژن: «ئەو بەرهەمێ دلێ تە چوویێ ژ تە دەركەفت و هەمی حالخۆشی و رەونەقیێن تە ل نك تە نەمان و ئێدی چ جاران ناهێنە دیتن.»15بازرگانێن ڤان تشتان، ئەوێن ژ بابلێ دەولەمەند بووین، ژ ترسا ئەشكەنجەیا ب وێ دكەڤیت، دێ ل دویر راوەستن و كەنە گری و شینیێ دانن16و بێژن:«ئاخ، ئاخ، هەی باژێڕێ مەزن!17د دەمەكێ گەلەك كورت دا ئەڤ دەولەمەندیا مەزن وێران بوو!»هەمی سەرۆكێن گەمیڤانان و هەمی رێڤنگ و گەمیڤان و هەر ئێكێ ژیارا خۆ ژ دەریایێ پەیدا دكەت ژ دویر ڤە راوەستیان18و دەمێ دویكێلا سۆتنا وێ ددیت دكرنە گازی و دگۆت: «كیژان باژێڕ وەكو ڤی باژێڕێ مەزن بوو!»19وان خولی[d]  ب سەرێ خۆ وەركر و ب دەنگەكێ بلند كرە گری و شینی دانا، دگۆت:«ئاخ، ئاخ، هەی باژێڕێ مەزن!20هەی ئەسمان ژ بەر وی باژێڕی دلخۆش ببە!هەروەسا هوین ژی گەلی پیرۆزكریان و هنارتیان و پێغەمبەران!21هنگی فریشتەیەكێ هێزدار بەرەكێ وەكو بەرئاشەكێ مەزن راكر و هاڤێتە د دەریایێ دا و گۆت:«هۆسا بابل، باژێڕێ مەزن، دێ ب توندی هێتە هاڤێتن22ئێدی دەنگێ قیسارەژەنان و موزیكژەنان و بلوورڤانان و لێدەرێن بۆڕیزانان،چ جاران د ناڤ تە دا ناهێتە بهیستن.23ئێدی رۆناهیا چرایەكێ ژی،چ جاران د ناڤ تە دا شەوقێ نادەت.24د ناڤ وێ دا، خوینا پێغەمبەر و پیرۆزكریو هەمیێن ل سەر ئەردی هاتینە كوشتن، هاتیە دیتن.»
a.  18‏:5 دەستپێكرن 18‏:20‏-21؛ یەرمیا 51‏:9
b.  18‏:13 q موڕ: روینەكێ بێهنخۆشە. ل فەرهەنگۆكێ بنێڕە. 
c.  18‏:13 لبان: جۆرەكێ تایبەت یێ بخویرێیە. ل فەرهەنگۆكێ بنێڕە.
d.  18‏:19 دەق و دەق: ‹تۆز ب سەرێ خۆ وەركر.›

ئاشكراكرن   به‌شێ 17ئاشكراكرن   به‌شێ 19



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 19دلخۆشی ل ئەسمانی 1پشتی ڤان تشتان، من دەنگەك بهیست وەكو دەنگەكێ بلند یێ جەماوەرەكێ مەزن ل ئەسمانی بوو، دگۆت:«هەلێلوویا[a] !2چنكو حوكمێن وی د راست و دادپەروەرن.ژ بەر كو وی لەشفرۆشا مەزن سزا دا،3جارەكا دی وان گۆت:«هەلێلوویا!4هەر بیست و چوار ریهسپی و هەر چوار ئافراندیێن زیندی خۆ هاڤێتە ئەردی و بۆ خودایێ روینشتی ل سەر تەختی سوجدە بر و گۆت:«ئامین! هەلێلوویا!»5هنگی دەنگەك ژ تەختی هات و گۆت:«پەسنا[b]  خودایێ مە بكەن، هەی هەمی بەنیێن وی،6پاشی من دەنگەك بهیست، وەكو دەنگێ جەماوەرەكێ مەزن و وەكو دەنگێ گەلەك ئاڤان و وەكو دەنگێ گڕگڕێن بهێز یێن عەوران بوو، دگۆت:«هەلێلوویا!7بلا ئەم دلخۆش و دلشاد ببینو مەزناهیێ بدەینێ!8دەستهەلات بۆ وێ هاتە دانكو كتانەكێ نازك یێ شەوقدار و پاقژ بكەتە بەر خۆ.»9پاشی فریشتەی گۆتە من: «بنڤیسە: ‹خوزیكێن وان یێن بۆ مێڤانداریا داوەتا بەرخی هاتینە داخواز كرن!›» و گۆتە من: «ئەو پەیڤێن خودێ یێن راستن.»[c] 10ئینا من خۆ هاڤێتە بەر پێیێن وی، دا سوجدێ بۆ ببەم، لێ وی گۆتە من: «وە نەكە! ئەز بەنیمە ل گەل تە و برایێن تە یێن شاهدەییێ بۆ عیسایێ مەسیح ددەن. سوجدێ بۆ خودێ ببە! چنكو شاهدەیی بۆ عیسای كاكلكا پەیاما خودێیە[d] .»سیارێ هەسپێ سپی 11پشتی هنگی من بەرێ خۆ دایێ ئەسمان ڤەبوو و ئەڤە هەسپەكێ سپی یێ ل وێرێ! سیارێ وی ب ‹دلسۆز› و ‹یێ راست› دهێتە بناڤكرن و ئەو ب دادپەروەری حوكمی دكەت و دجەنگیت.12چاڤێن وی وەكو گوڕیا ئاگرینە و گەلەك تانج ل سەر سەرێ وینە. وی ناڤەكێ نڤیسای یێ هەی، كەس وی ناڤی نزانیت ژبلی وی.13ب كوركەكێ د خوینێ هەلاندی یێ راپێچای بوو و ب ‹پەیڤا خودێ› هاتیە بناڤكرن.[e] 14لەشكەرێن ل ئەسمانی یێن راپێچای ب كتانێ نازك یێ سپی و پاقژ ل سەر هەسپێن سپی ب دویڤ وی دكەفتن.15ژ دەڤێ وی شیرەكێ تیژ دەردكەڤیت، دا ب وی ل مللەتان بدەت و ‹ئەو دێ ب گۆپالەكێ ئاسنی حوكمداریێ ل سەر وان كەت.›[f]  ئەو ب خۆ دێ ئویسلەیا شەرابا تۆڕەبوونا خودێ یا دژوار، هێزدارێ هەر تشتی، ب پێیان گڤێشیت.16ل سەر كوركێ وی و ل سەر رانێ وی ناڤەك یێ نڤیسای بوو: ‹پاشایێ پاشایان و خودانێ خودانان.›17پشتی هنگی من فریشتەیەك دیت د چاڤێ رۆژێ دا یێ راوەستیای بوو، ب دەنگەكێ بلند كرە گازی و گۆتە هەمی باڵندەیێن د ناڤەڕاستا ئەسمانی دا دفڕن: «وەرن، ل سەر سفرا مەزن یا خودێ كۆم ببن،18دا گۆشتێ پاشایان، گۆشتێ فەرماندەیان، گۆشتێ هێزداران، گۆشتێ هەسپان و سیارێن وان و گۆشتێ هەمیان، یێن ئازاد و یێن بەنی، یێن بچویك و یێن مەزن، بخۆن!»[g] 19پاشی من دیت، دڕندە و پاشایێن ئەردی و لەشكەرێن وان كۆم ببوون، دا ل دژی سیارێ هەسپی و لەشكەرێ وی بجەنگن.20ئینا دڕندە و پێغەمبەرێ درەوین ل گەل وی هاتنە گرتن، ئەو پێغەمبەرێ درەوین یێ ژ پێش دڕندەی ڤە نیشانێن حنێرانە دكرن و ب رێكا وان نیشانان ئەو خاپاندن یێن نیشانا دڕندەی قەبیل كری و یێن سوجدە بۆ وێنەیێ وی بری. دڕندە و پێغەمبەرێ درەوین هەردوو ب ساخی بۆ دەریاكا ئاگری یا ب كپریتێ هەل هاتنە هاڤێتن.21یێن ماین ب شیرێ ژ دەڤێ سیارێ هەسپی دەردكەفت هاتنە كوشتن و هەمی باڵندە ژ گۆشتێ وان تێر بوون.
a.  19‏:1 q هەلێلوویا: پەیڤەكا عیبرانیە مەبەستا وێ ‹پەسن بۆ ناڤێ خودێ›.
b.  19‏:5 q پەسن: مەدح و سەنا
c.  19‏:9 مەتتا 22‏:2‏-14
d.  19‏:10 دەق و دەق: ‹شاهدەیی بۆ عیسای گیانێ پێغەمبەراتیێیە.›
e.  19‏:13 یوحەننا 1‏:1
f.  19‏:15 زەبوور 2‏:9
g.  19‏:17‏-18 حزقیێل 39‏:17‏-20

ئاشكراكرن   به‌شێ 18ئاشكراكرن   به‌شێ 20



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 20پاشایەتیا هزار ساڵی 1پشتی هنگی من فریشتەیەك دیت، ژ ئەسمانی دهاتە خوارێ و كلیلا چاڵا بێ بن و زنجیرەكا مەزن د دەستێ وی دا بوون.2ئەوی ئەژدەها، ئانكو مارێ كەڤنار، كو ئبلیسە و ساتانە[a] ، گرت و بۆ هزار ساڵان گرێ دا[b] 3و هاڤێتە د چاڵا بێ بن دا و دەرگەهێ وێ ل سەر وی گرت و موهر كر، دا ئەو ئێدی مللەتان نە خاپینیت، تاكو هزار ساڵ تەمام ببن. پشتی ڤان تشتان، پێدڤیە ئەو بۆ دەمەكێ كورت بهێتە بەردان.4پاشی من تەخت و یێن ل سەر روینشتی دیتن، ئەوێن دەستهەلاتا دادكرنێ بۆ وان هاتبوو دان. هەروەسا من گیانێن وان دیتن یێن ژ پێخەمەت شاهدەییێ بۆ عیسای و بۆ پەیڤا خودێ هاتینە ڤەكوشتن، ئەوێن سوجدە بۆ دڕندەی و وێنەیێ وی نەبری و نیشانا وی ل سەر ئەنیا خۆ و دەستێ خۆ قەبیل نەكری. ئەو زیندی بوونەڤە و بۆ هزار ساڵان ل گەل مەسیحی پاشایەتی كر.5(ئەو مریێن ماین، زیندی نەبوونەڤە تاكو ئەو هزار ساڵ تەمام بووین.) ئەڤە رابوونا مریان یا ئێكێیە.6چەند یێ بەختەوەر و پیرۆزە ئەوێ بەهر د رابوونا مریان یا ئێكێ دا هەی. مرنا دوویێ دەستهەلات ل سەر وان نینە، لێ ئەو دێ بنە كاهنێن خودێ و مەسیحی و دێ ل گەل وی بۆ هزار ساڵان پاشایەتیێ كەن.كەفتنا ئبلیسی یا دویماهیێ 7دەمێ هزار ساڵ تەمام دبن، ئبلیس دێ ژ زیندانا وی هێتە بەردان.8ئەو دێ دەركەڤیت دا مللەتێن ل هەر چوار كوژیێن ئەردی، ئانكو گۆگ و ماگۆگ، بخاپینیت، دا وان بۆ جەنگێ كۆم بكەت. ژمارەیا وان وەكو خیزێ دەریایە.[c] 9ئەو ل سەر هەمی ئەردی بەڵاڤ بوون و سەربازگەها پیرۆزكریان و باژێڕێ خۆشتڤی دۆرپێچ كر. لێ ئاگر ژ ئەسمانی هاتە خوارێ و ئەو خوارن10و ئەو ئبلیسێ ئەو خاپاندین، بۆ ناڤ دەریاكا ئاگری و كپریتێ هاتە هاڤێتن، بۆ وی جهێ دڕندە و پێغەمبەرێ درەوین تێدا. ئەو دێ ب شەڤ و رۆژ، بۆ هەتا هەتایێ هێنە ئەشكەنجە دان.دادكرنا دویماهیێ 11پشتی هنگی من تەختەكێ مەزن یێ سپی دیت و ئەوێ ل سەر روینشتی ژی، یێ كو ئەرد و ئەسمان ژ بەر رویێ وی رەڤین و جهەك بۆ وان نەبوو.12پاشی من مری دیتن، یێن مەزن و یێن بچویك، ل بەرامبەری تەختی د راوەستیای بوون و پەرتووك ڤەبوون. پەرتووكەكا دی ژی ڤەبوو، كو پەرتووكا ژیانێ بوو. مری ب تشتێن نڤیسی د پەرتووكان دا، ل دویڤ كریارێن وان، هاتنە دادكرن.[d] 13دەریایێ مریێن د ناڤ خۆ دا رادەست كرن و مرنێ و وارێ مریان[e]  ژی مریێن د ناڤ خۆ دا رادەست كرن. هەر ئێك ل دویڤ كریارێن خۆ هاتە دادكرن.[f] 14پشتی هنگی مرن و وارێ مریان بۆ دەریاكا ئاگری هاتنە هاڤێتن. ئەڤ دەریاكا ئاگری مرنا دوویێیە.15هەر كەسێ ناڤێ وی تۆماركری د پەرتووكا ژیانێ دا نەهاتە دیتن، ئەو بۆ دەریاكا ئاگری هاتە هاڤێتن.
a.  20‏:2 پەیڤەكا عیبرانیە رامانا دژبەر یان بەرهنگار ددەت. ل فەرهەنگۆكێ بنێڕە ئبلیس*.
b.  20‏:2 دەستپێكرن 3‏:1‏-24
c.  20‏:8 حزقیێل 38‏:1‏-6
d.  20‏:12 دانیێل 7‏:10
e.  20‏:13 ل فەرهەنگۆكێ بنێڕە.
f.  20‏:13 زەبوور 62‏:12

ئاشكراكرن   به‌شێ 19ئاشكراكرن   به‌شێ 21



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 21ئەرد و ئەسمانێ نوی 1پشتی هنگی من ئەردەكێ نوی و ئەسمانەكێ نوی دیتن، چنكو ئەسمانێ ئێكێ و ئەردێ ئێكێ دەرباز بوون و ئێدی دەریا ژی نەما.[a] 2من دیت باژێڕێ پیرۆز، ئورشەلیما نوی، یا ئامادەبووی وەكو بویكەكا خەملاندی بۆ زاڤایێ خۆ، ژ ئەسمانی، ژ نك خودێ دهاتە خوارێ.3من ژ تەختی دەنگەكێ بلند بهیست، دگۆت: «ئها ئەڤەیە، خیڤەتا خودێ د ناڤ مرۆڤان دا! ئەو دێ ل گەل وان ئاكنجی بیت و ئەو دێ بنە گەلێ وی و خودێ ب خۆ دێ ل گەل وان بیت و بیتە خودایێ وان.[b] 4ئەو دێ هەمی رۆندكان ژ چاڤێن وان پاقژ كەت و ئێدی مرن نابیت، نە شینی و نە گری و نە ئێشان ژی، چنكو تشتێن بەرێ دەرباز بوون.»[c] 5پاشی یێ روینشتی ل سەر تەختی گۆت: «ئها ئەڤە ئەز هەر تشتەكی نوی دكەم!» پشتی هنگی گۆت: «بنڤیسە، چنكو ئەڤ پەیڤە جهێ باوەریێنە و د راستن.»6هەروەسا گۆتە من: «ب جهـ هات! ئەز ئەلفا و ئۆمێگامە[d] ، دەستپێك و دویماهیك. ئەز دێ بێ بەرامبەر ژ كانیا ئاڤا ژیانێ دەمە یێ تێهنی.7هەر ئێكێ سەركەفتنێ بینیت، دێ بیتە میراتگرێ ڤان تشتان و ئەز دێ بمە خودایێ وی و ئەو دێ بیتە كوڕێ من.[e] 8لێ یێن ترسنۆك و یێن بێبەخت و یێن جهێ دلڕەشیێ و یێن مێركوژ و یێن دەهمەنپیس و یێن جادووگەر و یێن پووتپەرێس[f]  و هەمیێن درەوین، دێ بەهرا وان دەریاكا هەل ب ئاگری و كپریتێ بیت. ئەڤە مرنا دوویێیە.»ئورشەلیما نوی 9پشتی هنگی ئێك ژ وان حەفت فریشتەیێن حەفت ترارێن تژی ژ حەفت دربێن دویماهیێ ڤێ بوون هات و ل گەل من ئاخفت و گۆت: «وەرە، ئەز دێ بویكێ، ئانكو ژنا بەرخی، نیشا تە دەم.»10ئینا ب رێكا گیانێ پیرۆز ئەز برمە سەر چیایەكێ مەزن و بلند. وی ئورشەلیم، باژێڕێ پیرۆز، نیشا من دا، ژ ئەسمانی، ژ نك خودێ، دهاتە خوارێ.[g] 11مەزناهیا خودێ د ناڤ وی دا بوو و شەوقا وی وەكو بهاگرانترین بەر، وەكو بەرێ یەشپ، زەڵال وەكو كریستالی بوو.12شویرهەكا مەزن و بلند هەبوو، دوازدە دەرگەهـ هەبوون و ل بەر وان دەرگەهان دوازدە فریشتە هەبوون. ناڤێ هەر دوازدە هۆزێن كوڕێن ئیسرائیلی ل سەر وان دەرگەهان یێ نڤیسای بوو.13ل رۆژهەلاتی سێ دەرگەهـ و ل باكووری سێ دەرگەهـ و ل باشووری سێ دەرگەهـ و ل رۆژئاڤایی سێ دەرگەهـ هەبوون.[h] 14شویرها باژێڕی دوازدە بنیات هەبوون و دوازدە ناڤێن دوازدە هنارتیێن بەرخی ل سەر بوون.15ئەوێ ل گەل من دئاخفت، لەڤەنەكێ پیڤانێ یێ زێڕین ڤێ بوو، دا باژێڕی و دەرگەهێن وی و شویرها وی بپیڤیت.16باژێڕ ب چوارگۆشەیی هاتبوو دانان، درێژاهیا وی هندی فرەهیێ بوو. ئینا باژێڕ ب لەڤەنی پیڤا، دوازدە هزار ستادی[i]  بوون. درێژی و فرەهی و بلندی تەمەت ئێك بوون.17شویرها وی ژی پیڤا، سەد و چل و چوار نیڤگەز بوون[j] ، ل دویڤ پیڤانا مرۆڤان، كو فریشتەی ژی ب كار دئینا.18شویرهە ژ بەرێ یەشپ هاتبوو ئاڤاكرن و باژێڕ زێڕێ پاقژ بوو وەكو شویشەیێ پاقژ.19بنیاتێن شویرها باژێڕی ب هەمی بەرێن بهاگران د خەملاندی بوون. بنیاتێ ئێكێ بەرێ یەشپ بوو، یێ دوویێ یاقوتێ شین بوو، یێ سێیێ بەرێ ئاشقبەند[k]  یێ سپی بوو، یێ چوارێ زەمروود بوو،20یێ پێنجێ بەرێ ئاشقبەندێ سۆر یێ تاری بوو، یێ شەشێ بەرێ ئاشقبەندێ سۆر بوو، یێ حەفتێ یاقوتێ زەیتوونی بوو، یێ هەشتێ زەمروودێ كەسك بوو، یێ نەهێ یاقوتێ زەر بوو، یێ دەهێ بەرێ ئاشقبەندێ كەسك بوو، یێ یازدێ یاقوتێ مۆر بوو و یێ دوازدێ یاقوتێ بنەفشی بوو.21هەر دوازدە دەرگەه، دوازدە مراری[l]  بوون، هەر دەرگەهەك ژ مراریەكێ بوو. جادەیا باژێڕی زێڕێ پاقژ بوو وەكو شویشەیێ زەڵال.[m] 22من چ پەرستگەهـ د باژێڕی دا نەدیتن، چنكو خودان خودێ، هێزدارێ هەر تشتی، ئەو و بەرخ پەرستگەها وینە.23باژێڕ نە یێ پێدڤی رۆژێ و هەیڤێ بوو كو رۆناهیێ بدەنێ، چنكو مەزناهیا خودێ رۆناهی دابوویێ و چرایێ وی بەرخ بوو.[n] 24مللەت دێ ب رۆناهیا باژێڕی بڕێڤە چن و پاشایێن ئەردی دێ مەزناهیا خۆ ئیننە ناڤ وی باژێڕی.25دەرگەهێن وی چ جاران ناهێنە گرتن، چنكو ل وێرێ هەمی دەمان دێ رۆژ بیت، شەڤ نینە.[o] 26دێ مەزناهی و رێزا مللەتان ئیننە ناڤ وی.27قەت تشتەكێ هەڕمی ناچیتە ناڤ وی، نە ژی كەسەك ژ ئەوێن تشتێن جهێ دلڕەشیێ و درەوێ دكەن، لێ ب تنێ ئەو دێ چن یێن ناڤێن وان د پەرتووكا ژیانێ یا بەرخی دا هاتینە نڤیسین.[p] 
a.  21‏:1 ئیشایا 65‏:17؛ 2 پەترۆس 3‏:13
b.  21‏:3 پەرستن و پیرۆزی 26‏:11؛ حزقیێل 37‏:28
c.  21‏:4 ئیشایا 25‏:8
d.  21‏:6 q ئەلفا و ئۆمێگا: یێ ئێكێ و یێ دویماهیێ. پیتێن ئێكێ و دویماهیێ یێن ئەلفەبێیا یونانینە.
e.  21‏:7 زەبوور 89‏:26‏-27
f.  21‏:8 q پووتپەرێس: صەنەمپەرێس
g.  21‏:10 حزقیێل 40‏:2
h.  21‏:12‏-13 حزقیێل 48‏:30‏-35
i.  21‏:16 ئانكو 2220 كیلۆمەتر. هەر ستادیەك 185 مەترە. 
j.  21‏:17 ئانكو نێزیكی 70 مەتران.
k.  21‏:19 q بەرێ ئاشقبەند: ب عەرەبی ‹عەقیق›
l.  21‏:21 q مراری: ئانكو ‹لولو›
m.  21‏:18‏-21 ئیشایا 54‏:11‏-12
n.  21‏:23 ئیشایا 60‏:19‏-20
o.  21‏:24‏-25 ئیشایا 60‏:3‏، 11
p.  21‏:27 حزقیێل 44‏:9

ئاشكراكرن   به‌شێ 20ئاشكراكرن   به‌شێ 22



KLA©
 مافێ چاپێ یێ پاراستییە




			  په‌رتوکا پیرۆز			
په‌رتوکا پیرۆز » ئاشكراكرن »   به‌شێ 22رویبارێ ئاڤا ژیانێ 1پشتی هنگی فریشتەی رویبارێ ئاڤا ژیانێ یێ شەوقدار وەكو كریستالی نیشا من دا، ژ تەختێ خودێ و بەرخی دەردكەفت2و د ناڤ ناڤەندا جادەیا باژێڕی دا دبوری. ل هەردوو رەخێن رویباری، دارا ژیانێ هەبوو، دوازدە جۆرێن بەرهەمی ددا، هەر هەیڤێ بەرهەمەك. بەلگێن دارێ بۆ ساخبوونا مللەتان ژ نەساخیان بوو.[a] 3ئێدی تشتێ نفرین لێ كری ل وێرێ نابیت. تەختێ خودێ و بەرخی دێ د ناڤ باژێڕی دا بیت و بەنیێن وی دێ وی پەرێسن4و دێ دێمێ وی بینن و ناڤێ وی دێ ل سەر ئەنیا وان بیت.5ئێدی نابیتە شەڤ. ئەوان پێدڤی ب رۆناهیا چرای و رۆناهیا رۆژێ نابیت، چنكو خودان خودێ دێ رۆناهیێ ل وان كەت و ئەو دێ هەتا هەتایێ پاشایەتیێ كەن.[b] عیسایێ مەسیح دێ زوی هێت 6پاشی فریشتەی گۆتە من: «ئەڤ پەیڤە جهێ باوەریێنە و راستن. خودانی، خودایێ سرۆشێ[c]  ددەتە پێغەمبەران، فریشتەیێ خۆ هنارت داكو وان تشتان نیشا بەنیێن خۆ بدەت، یێن كو پێدڤیە زوی روی بدەن.»7«ئەڤە ئەز دێ زوی هێم! خوزیكێن وی یێ پەیڤێن پەیاما ڤێ پەرتووكێ ب جهـ دئینیت.»8ئەز یوحەننامە، ئەوێ ئەڤ تشتە بهیستین و دیتین. دەمێ من بهیستی و دیتی، من خۆ هاڤێتە ئەردی، دا ل بەر پێیێن فریشتەیێ ئەڤ تشتە نیشا من داین، سوجدێ ببەم،9لێ وی گۆتە من: «وە نەكە! ئەز بەنیمە ل گەل تە و برایێن تە یێن پێغەمبەر و ئەوێن پەیڤێن ڤێ پەرتووكێ ب جهـ دئینن. سوجدێ بۆ خودێ ببە.»10هەروەسا گۆتە من: «پەیڤێن پەیاما ڤێ پەرتووكێ ب موهرێ نەگرە، چنكو دەم یێ نێزیكە.11ئەوێ خرابیێ دكەت، بلا هەر خرابیێ بكەت. یێ پیس ژی، بلا هەر یێ پیس بیت. یێ راستدار ژی، بلا هەر راستداریێ بكەت. یێ پیرۆز ژی، بلا هەر پیرۆز بمینیت.»12«ئەڤە ئەز دێ زوی هێم. خەلاتێ من ل گەل منە، دا ل دویڤ كریارێن هەر ئێكی بدەمێ.[d] 13ئەز ئەلفا و ئۆمێگامە، یێ ئێكێ و یێ داویێ، دەستپێك و دویماهیك.»14خوزیكێن وان یێن جلكێن خۆ دشوون، دا وان ماف هەبیت ژ دارا ژیانێ بخۆن و د دەرگەهان را بچنە د باژێڕی ڤە.[e] 15سە و جادووگەر و دەهمەنپیس و مێركوژ و پووتپەرێس[f]  و هەر ئێكێ حەز ژ درەوان دكەت و درەوان دكەت دێ ژ دەرڤە بن.16«ئەز عیسامە، ئەوێ فریشتەیێ خۆ هنارتی، دا ئەز بۆ هەوە شاهدەییێ دەربارەی ڤان تشتان بۆ جڤاكێن باوەرداران بدەم. ئەز رەهـ و دویندەها داوودیمە، ستێرا سپێدێ یا گەشم.»[g] 17گیانێ پیرۆز و بویك[h]  دبێژن: «وەرە!» و یێ دبهیسیت بلا بێژیت: «وەرە!» و یێ تێهنی بلا بهێت و یێ دڤێت بلا بێ بەرامبەر ئاڤا ژیانێ وەرگریت.[i] 18ئەز شاهدەییێ بۆ هەر كەسەكێ كو پەیڤێن پەیاما ڤێ پەرتووكێ دبهیسیت ددەم: ئەگەر كەسەك تشتەكی ل سەر ڤان تشتان زێدە بكەت، خودێ دێ دربێن د ڤێ پەرتووكێ دا نڤیسای ل سەر وی زێدە كەت.[j] 19هەروەسا ئەگەر كەسەك تشتەكی ژ پەیڤێن پەرتووكا ڤێ پەیامێ ژێ ببەت، خودێ دێ بەهرا وی ژ دارا ژیانێ و ژ باژێڕێ پیرۆز یێن نڤیسای د ڤێ پەرتووكێ دا ژێ بەت.20ئەوێ شاهدەییێ بۆ ڤان تشتان ددەت، دبێژیت: «بەلێ، ئەز دێ زوی هێم.»ئامین. وەرە، هەی خودان عیسا!21كەرەما خودان عیسای ل سەر هەمیان بیت.
a.  22‏:2 دەستپێكرن 2‏:9؛ حزقیێل 47‏:12
b.  22‏:5 ئیشایا 60‏:19؛ دانیێل 7‏:18
c.  22‏:6 q سرۆش: ب عەرەبی ‹وحي›
d.  22‏:12 ئیشایا 62‏:11؛ یەرمیا 17‏:10
e.  22‏:14 دەستپێكرن 2‏:9
f.  22‏:15 q پووتپەرێس: صەنەمپەرێس
g.  22‏:16 سەرژمێری 24‏:17
h.  22‏:17 بنێڕە 21‏:2
i.  22‏:17 ئیشایا 55‏:1
j.  22‏:18 گۆتارا مووسای 12‏:32

ئاشكراكرن   به‌شێ 21   به‌شێ 1